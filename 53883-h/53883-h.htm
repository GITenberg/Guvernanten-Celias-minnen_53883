<!DOCTYPE html PUBLIC "-//W3C//DTD XHTML 1.0 Strict//EN"
"http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" lang="sv" xml:lang="sv">
<head>
<meta http-equiv="Content-Type" content="text/html;charset=iso-8859-1" />
<title>The Project Gutenberg eBook of Guvernanten Celias minnen, by Axel Gabriel Ingelius</title>
   <link rel="coverpage" href="images/cover-page.jpg" />
   <!-- TITLE="Guvernanten Celias minnen" -->
   <!-- AUTHOR="Axel Gabriel Ingelius" -->
   <!-- LANGUAGE="sv" -->
   <!-- PUBLISHER="Finska Litteratur-Sällskapets Tryckeri, Helsingfors" -->
   <!-- DATE="1852" -->
   <!-- COVER="images/cover-page.jpg" -->

<style type='text/css'>

body       { margin-left:15%; margin-right:15%; }

div.frontmatter { page-break-before:always; }
h1.title   { text-align:center; margin-top:1em; margin-bottom:0.5em; letter-spacing:0.1em; }
h1.title .line1 { font-size:0.8em; }
.aut       { text-indent:0; text-align:center; margin-bottom:3em; }
.aut .line1{ font-size:0.8em; }
.epi       { text-indent:0; margin-left:auto; max-width:20em; font-size:0.8em;
             margin-bottom:3em; margin-right:1em; }
.pub       { text-indent:0; text-align:center; }
.pub .line1 { font-weight:bold; }
.pub .line2 { font-weight:bold; font-size:0.8em; }
.imp       { text-indent:0; text-align:center; margin-top:4em; margin-bottom:4em; }
.printer   { text-indent:0; text-align:right; font-weight:bold; margin-top:1em;
             margin-right:1em; }


h2         { text-align:center; }
h2.part    { page-break-before:always; margin-top:3em; margin-bottom:3em; }
h2.ads     { margin-top:2em; margin-bottom:1em; }
h3         { text-align:center; margin-top:3em; margin-bottom:1em; }
h3.date    { font-size:1em; font-weight:normal; margin-top:2em; margin-bottom:0.5em;
             text-align:right; margin-right:1em; }

p          { margin:0; text-align:justify; text-indent:1em; }
p.first    { text-indent:0; }
span.firstchar { font-size:2em; font-weight:bold; }
p.noindent { text-indent:0; }
p.hdr      { text-indent:0; text-align:center; margin-top:1em; margin-bottom:1em;
             font-weight:bold; }
p.date     { text-indent:0; text-align:right; margin-top:1em; margin-bottom:1em;
             margin-right:1em; }
p.ldate    { text-indent:0; text-align:left; line-height:1.3em; margin-top:-2.3em;
             margin-bottom:1em; }
p.adr      { text-indent:0; text-align:left; margin-left:3em; margin-top:1em; }
p.sign     { text-indent:0; text-align:right; margin-top:1em; margin-right:1em;
             margin-bottom:1em; }
.pbb       { page-break-before:always; }
p.tb       { margin:1em; text-indent:0; text-align:center; }
p.footnote { text-indent:0; margin:1em; font-size:0.8em; }

div.ads    { page-break-before:always; margin-left:auto; margin-right:auto;
             max-width:30em; font-size:0.8em; }

/* "emphasis"--used for spaced out text */
em         { letter-spacing:.1em; margin-right:-0.1em; font-style:normal; }

span.underline { text-decoration: underline; }

/* poetry */
div.poem-container { text-align:center; }
div.poem-container div.poem { display:inline-block; }
div.stanza { text-align:left; text-indent:0; margin-top:1em; margin-bottom:1em; }
.stanza .verse { text-align:left; text-indent:-2em; margin-left:2em; }

a:link      { text-decoration: none; color: rgb(10%,30%,60%); }
a:visited   { text-decoration: none; color: rgb(10%,30%,60%); }
a:hover     { text-decoration: underline; }
a:active    { text-decoration: underline; }

/* Transcriber's note */
.trnote     { font-family:sans-serif; font-size:0.8em; background-color: #ccc;
              color: #000; border: black 1px dotted; margin: 2em; padding: 1em;
              page-break-before:always; margin-top:3em; }
.trnote p   { text-indent:0; margin-bottom:1em; }
.trnote ul  { margin-left: 0; padding-left: 0; }
.trnote li  { text-align: left; margin-bottom: 0.5em; margin-left: 1em; }
.trnote ul li { list-style-type: square; }

/* page numbers */
a.pagenum    { position:absolute; right:1%; margin-top:0em;
              color:gray; background-color:inherit; line-height:1em;
              letter-spacing:0; text-indent:0; text-align:right; font-style:normal;
              font-variant:normal; font-weight:normal; font-size:x-small;
              border:1px solid silver; padding:1px 4px 1px 4px; display:inline; }
a.pagenum:after { content:attr(title); }

@media handheld {
   body { margin-left:0; margin-right:0; }
   em { letter-spacing:0; margin-right:0; font-style:italic; }
   div.poem-container div.poem { display:block; margin-left:2em; }
   a.pagenum { display:none; }
   a.pagenum:after { display:none; }
   .epi { max-width:inherit; margin-left:3em; margin-right:3em; }
   div.ads { margin-left:2em; margin-right:2em; max-width:inherit; }
}

</style>
</head>

<body>


<pre>

Project Gutenberg's Guvernanten Celias minnen, by Axel Gabriel Ingelius

This eBook is for the use of anyone anywhere in the United States and most
other parts of the world at no cost and with almost no restrictions
whatsoever.  You may copy it, give it away or re-use it under the terms of
the Project Gutenberg License included with this eBook or online at
www.gutenberg.org.  If you are not located in the United States, you'll have
to check the laws of the country where you are located before using this ebook.

Title: Guvernanten Celias minnen

Author: Axel Gabriel Ingelius

Release Date: January 4, 2017 [EBook #53883]

Language: Swedish

Character set encoding: ISO-8859-1

*** START OF THIS PROJECT GUTENBERG EBOOK GUVERNANTEN CELIAS MINNEN ***




Produced by Matti Järvinen, Jens Sadowski, and the Online
Distributed Proofreading Team at http://www.pgdp.net






</pre>


<div class="frontmatter">
<h1 class="title">
<span class="line1">GUVERNANTEN</span><br />
<span class="line2">CELIAS MINNEN.</span>
</h1>

<p class="aut">
<span class="line1">AF</span><br />
<span class="line2">FÖRF. TILL GRANRISKOJAN.</span>
</p>

<p class="epi">
&bdquo;Kom så en annan kärlek. Den började
så tyst och småningom, som nattens stjernor
tåga fram. Först ser man blott en här, en der;
men oförmärkt de vexa till i glans och antal,
tills de fylla hela fästet&bdquo;.
</p>

<p class="pub">
<span class="line1">Helsingfors.</span><br />
<span class="line2">Finska Litteratur-Sällskapets Tryckeri, 1852.</span>
</p>

</div>

<div class="frontmatter">
<p class="imp">
<a id="page-1" class="pagenum" title="1"></a>
Imprimatur: H. Molander.
</p>

</div>

<h2 class="part" id="part-1">
<a id="page-2" class="pagenum" title="2"></a>
INLEDNING.
</h2>

<h3 class="chapter pbb" id="chapter-1-1">
<a id="page-3" class="pagenum" title="3"></a>
I en båt på Mallasvesi.
</h3>

<p class="first">
<span class="firstchar">S</span><span class="postfirstchar">jön</span> Mallasvesi ligger ungefär vestsydvest i det vackra Tavastland.
Förenad är han genom ett sund med Roine, hvilken,
belägen nordvest om Mallasvesi, till en del ligger utom
Tavastland och i Satakunda. Oaktadt de således bevisligen
äro tvenne, hafva de dock af en och annan (t. ex. Rühs)
blifvit ansedda för samma sjö, hvilken omständighet kanske
härleder sig deraf, att de nästan alltid nämnas på en gång.
Uti denna namnkombination ligger mycken smak: Roine och
Mallasvesi. Roine klingar grannt, nordiskt, konungsligt; Mallasvesi
ljuder italienskt, sydländskt, qvinnligt. Den starke
är den svagas stöd; Roine är maken, dess maka är Mallasvesi.
</p>

<p>
För denna gång lemna vi Roine i dess värde.
</p>

<p>
I en vik af Mallasvesi gungar en båt. Dagen är vacker
&mdash; det är i Juli &mdash; men hvad man kan ha emot honom är
ett särdeles qvalm; luften är icke rätt genomskinlig, ty himlen
har redan många dagar varit molnfri och solrök har börjat
uppstå.
</p>

<p>
Årorna i båten föras af tvenne unga flickor. Af deras
rodd kan man se, att de icke äro särdeles vana vid denna
motion; de tyckas göra det blott på lek.
</p>

<p>
<a id="page-4" class="pagenum" title="4"></a>
Vet en tjuguårig läsare någonting mer romantiskt, än
då tvenne unga flickor, vackra och välvexta, alldeles ensamma
föra årorna och med ett visst koketteri söka dölja sin
ovana, när härtill kommer, att de gunga på en den skönaste
vik en sakta sommarafton? Måste icke en sådan tjuguåring
medge att taflan skulle förlora i behag, om äfven hans
älskvärda person funnes i båten?
</p>

<p>
Hvad dessa flickors utseende är behagligt och ändå så
olika! Om den ena kan man ana att hon uppvuxit på den
ädla landsbygden ... så fria och obesvärade äro hennes
rörelser. Helsa, helsa står att läsa i den friska blicken, i
den välvexta, men fylliga gestalten. Oskuld och frid tyckas
bo under hennes barnsligt skälmska miner. På första ögonkastet
finner man att hon icke är en qvinna med anlag till
att forska i det sublima, att hennes fantasis vingar icke
bära särdeles högt, men man finner äfven att naturen gifvit
henne en ersättning, som innefattar qvinnans älskvärdaste
egenskaper: godhet och ömhet ... icke denna sorts godhet,
till hvilken man kan komma genom arbete, utan en sådan
godhet, som &mdash; naturen gifver. Anna Degerberg är således
en af de qvinnor, hvilka man icke egentligen kan skänka en
eldig och fantastisk kärlek ... de skulle dessutom icke sentera
en sådan; hon tillhör den klass af qvinnosjälar, hvilka,
goda och ömma, man så lätt kan fästa sig vid och hjerteligen
hålla af.
</p>

<p>
Den andra unga flickan, Celia Ina Wärn, lockar dock
ögat bort ifrån dina blonda hårflätor, Anna Degerberg, till
sina mörka, ifrån dina blåa, ömma ögon till sina dunkla.
<a id="page-5" class="pagenum" title="5"></a>
Huru kunna gråsvarta ögon behaga mera än de beprisade
blå! Det inre lifvet är det, som gör det; känslan och fantasin
i förening bilda ögats lockande behag ... och färgen
gör intet.
</p>

<p>
Celia är till vexten späd och fin ... det är en fin orangeriblomma.
Hurudan månne hennes själ vara, månne lika
svag, späd och fin? Fantasi bor der, känsla äfven, men
månne styrka?
</p>

<p>
Vid det de nu gunga i båten, tyckes Anna vara en frisk
nordisk planta, van vid klimatets alla nycker, Celia en söderns
blomma, lockande och tjusande, men flyttad hit till
norden, osäkert om för att lefva, osäkert om för att dö.
</p>

<p>
Hemma från så olika trakter, märk dock, huru de båda
blommorna vänskapsfullt böja kalkarna mot hvarandra, huru
de skänka, den ena åt den andra, sin vällukt, sin doft. Söderns
blomma har deraf mer, men nordblommans doft är af
annan art, och deraf kommer att söderns blomma är lika öm
för nordens blomma, som nordens blomma är för söderns.
</p>

<p>
Annas och Celias rodd, i hvilken de först inlagt en viss
bravur, en viss täflan, började småningom alltmer att gå dåligt,
ja den liksom efter öfverenskommelse tvärstadnade.
Anna, som satt närmare fören, betjenade sig af sitt läge
och årornas hvila, samt vände förmedelst en skicklig manöver
Celia att sitta midtemot sig. Celia, låtsande icke vara
nöjd härmed, höjde ett förebrående finger, men Anna föll
henne om halsen och kysste henne. Efter en liten paus
sade Anna: &mdash; vet du, Celia, hvarföre jag ställde så till,
att du kom att sitta på den sidan af brädet, som är åt mig
<a id="page-6" class="pagenum" title="6"></a>
till. Jo ser du Celia, jag vill läsa i dina ögon, om du håller
af Anna. Hvad jag har att säga, kanske vore det bäst
osagdt; men jag skulle då vara falsk emot dig, som jag håller
så mycket af. Säg Celia, ångrar du dig redan, att du
kom ifrån Helsingfors, för att begrafva dig här på landet
och ha ingen annan att umgås med än &mdash; Anna, som är
en sådan landtflicka och alldeles utan bildning? Svara nu,
Celia, men minns att jag dervid ser i dina ögon.
</p>

<p>
Vänligt, men nedslagen svarade Celia: &mdash; huru orättvis,
Anna! Hvem har jag i hufvudstaden, som jag så värderar
och håller af som dig? Du är min vän, Anna; säga icke
mina ögon detsamma?
</p>

<p>
Åter kysste Anna sin vän och hon sade: &mdash; tack min
Celia, du snälla, tack. Jag är så glad nu, att jag tycker
denna vik vara för trång; skulle vi icke försöka ro litet ut?
Ser du huru spegellugn Mallasvesi nu är?
</p>

<p>
Med en blick, som antydde att hon visst var lysten
att komma ut på sjön, men ändå äfven litet rädd, svarade
Celia: &mdash; ja visst är sjön lugn, men se hvad himlen är grå,
jag försäkrar, himlen är icke alls blå, ehuru jag icke kan se
några moln. Kanske tycks ändå derföre himlen vara så grå,
att han redan länge varit blå, ty när ögat tröttnar vid en
färg, så ser det ju lätt en annan. När himlen länge varit
grå, så tycker man också att han är blå. Lyckan är blå
och olyckan är grå. Men jag skulle i alla fall ej vilja ut
på sjön, ty .... jag vet ej, det är något, som trycker mig,
jag vet ej, om det är luftens qvalm, eller något obestämdt
inom mig ....
</p>

<p>
<a id="page-7" class="pagenum" title="7"></a>
Detta sade hon med en viss svärmande melankoli i tonen,
men Anna, som märkte detta, var icke sen att, medan
högra handen hvilade på åran, med den venstra liksom
litet lugga hennes hårflätor och skälmskt infalla: &mdash; du har
väl ledsamt efter din Wodin, stackars Celia, det är väl detta
obestämda, som trycker.
</p>

<p>
&mdash; Nej Anna, jag är visst icke som så många andra
förlofvade; dem menade jag, som också älska hvarann. Förlåt
mitt sjelfberöm, men jag är icke som de. Jag vet att
skiljsmessa tidtals är nyttig för själen och att den, om kärleken
är sann, ökar denna än mera; är kärleken åter inbillad,
så är skiljsmessan äfven nyttig; hon visar oss då att
en kärlek, som hastigt försvinner, icke kan vara sann. Dessutom,
huru skönt är icke afskedet, smärtsamt och ljuft; och
återseendet sedan, o det är ändå mera &mdash; det är en himmel.
Min tanke hvilar i hoppet; jag sörjer icke öfver att vara
skiljd från Edvard, ty jag tänker mig i den stund, då vi åter
råkas. Men det är någonting annat, hvad månne det vara,
säg Anna!
</p>

<p>
Vid det hon sade så, lade hon sitt älskeligt täcka hufvud
mot Annas axel, sina späda armar lindade hon kring
Annas lif. Sedan hon gjort detta, repade hon litet mod,
torkade småleende bort ett par tårar, som vågat sig fram,
och nu var Celia åter glad. Men Anna hade deremot blifvit
nedstämd, och hon sade: &mdash; o min Celia, jag kan gråta
öfver att jag icke är för dig. Vet du, nu, mer än annars
skulle jag vilja ega kunskaper; i den föreskrift, jag såsom
barn begagnade, står att kunskaper pryda förståndet. Men
<a id="page-8" class="pagenum" title="8"></a>
jag går ännu längre. Kunskaper ge äfven helt säkert åt
känslan lif; den som har bildning och kunskaper, kan så
mycket gagna, kan äfven skarpsinnigt gissa till sin väns
sorger, om ock vännen sjelf icke visste förklara dem; hade
jag kunskaper, så skulle jag nu kunna trösta Celia, som
är min vän.
</p>

<p>
&mdash; Nej, Anna, du misstar dig, då du åt kunskaper
skänker ett sådant inflytande. Jag skall kurera dig genom
ett exempel. Minns guvernanten här på andra sidan viken;
hon har kunskaper, skulle hon kunna trösta dig, om du det
behöfde? Du skrattar. Guvernanter i allmänhet äro ett
slägte, som bevisar, att kunskaper icke precis, åtminstone
icke alltid, lända medmenniskor till någon trefnad. Tvertom,
guvernanterna äro oftast högst tråkiga, pjåkiga, pedantiska,
med löjligt öfverdrifna begrepp om det passande. Jag försäkrar,
att hela deras själ och tanke går ut på det i yttre
måtto passande, och efter sådana principer bilda de äfven de
barn, någon åt dem anförtrott. I sitt nit att korrigera komma
de lätt att misstaga sig om de fel, som behöfva korrigeras,
och hvad som värre är, de misstaga sig rätt ofta om personen,
som behöfver rättelse, de halka öfver den skyldiga till
den oskyldiga, om blott den förra har ett smilande, förekommande
sätt och vackra manér. Man kan säga om en
guvernant, hvad jag engång såg citeradt, jag minns icke i
hvilken bok: &bdquo;hon är så sysselsatt med att putsa ljusen, att
hon icke får tid att se.&ldquo;<a class="fnote" href="#footnote-1" id="fnote-1">[1]</a>
</p>

<p class="footnote">
<a class="footnote" href="#fnote-1" id="footnote-1">[1]</a> Dessa ord äro af <em>Börne</em>.
</p>

<p>
<a id="page-9" class="pagenum" title="9"></a>
&mdash; Celia, med hvilken ifver du talar! Aldrig har jag
sett dig så häftig, men du har väl orsak?
</p>

<p>
&mdash; Ja, jag har; jag har varit under tre guvernanters
uppsigt, och jag kunde icke hålla af någon af dem. All
oskyldig barnslighet blef bannlyst, det cirklade och stela
vann bifall. Ja, vet du Anna, hade jag icke haft en så redbar
far och en så om mitt sanna väl öm mor, så hade du
icke din Celia ens så god och bra, som hon nu är.
</p>

<p>
&mdash; Men huru anförtrodde de dig åt guvernanter? Säkert
hade de icke samma åsigter i detta ämne, som de, hvilka
deras dotter sedan antog?
</p>

<p>
&mdash; Min moder sade att de guvernanter, hon hade haft,
voro förträffliga menniskor, och föröfrigt visste hon nog med
sig sjelf, att hon kunde genom sitt moderliga inflytande tillintetgöra
allt det skadliga, hvaraf hennes barn möjligen i pensionen
blefve smittadt. Min far öfverlemnade hela denna sak
åt mammas omsorg. Och icke kan jag säga, att guvernanterna
varit mig till någon skada, tvertom kanske till nytta,
genom den erfarenhet jag vunnit. För detta har jag att tacka
min älskade moder .... o, att hon så tidigt skulle lemna
mig, men .... hon har det bättre nu .... min moder lade
alltid i deras skefva lärdomar en förnuftig och moralisk mening,
hvilken de sjelfva visst icke visste af. Nej, mig hafva
de icke skadat; men så många andra, som på en gång med
mig undervisades af dem och som till all olycka icke egde
föräldrar med ett så flärdfritt sinne, röja nu omisskänneligt
det dåliga inflytande, deras guvernanter på dem utöfvat; de
röja det i stelt skick och ytlig uppfattning af allt här i verlden.
</p>

<p>
<a id="page-10" class="pagenum" title="10"></a>
&mdash; Men den guvernant, som hemma hos er gaf dig undervisning,
var icke hon dräglig?
</p>

<p>
&mdash; Jag var blott tio år då, så att jag icke just förstod
att bedöma, men det minns jag, att jag icke höll af henne,
och är icke det ett ganska säkert bevis på att hon ej hade
det rätta sättet, ty barn ha en beundransvärdt fin instinkt
i sina tycken för eller emot personer.
</p>

<p>
&mdash; Du talar om det rätta sättet; således måste du medgifva,
att det är en möjlighet att ha godt sätt med barn;
du måste äfven tillstå, Celia lilla, att du gör orätt i att,
såsom du tyckes göra, skära alla guvernanter öfver en kam.
</p>

<p>
&mdash; Kanske att en bland tio kan vara på sin plats, säkert
icke flere. Men jag för min del är så rädd för guvernanter
och för sjelfva ordet <em>guvernant</em>, att det sista i verlden
jag ville bli, det är guvernant. Jag tror, att om jag
blefve det, så skulle jag genast, liksom genom en hemsk
förtrollning, bli likasom de andra: afmätt i mina tankar, stel
i mitt väsende, pjåkig i mina yttranden, kylig i mitt hjerta.
</p>

<p>
&mdash; Nå, men icke äro de ju alla sådana. Tre guvernanter
blott har jag sett; två af dem äro åtminstone icke stela
i sitt väsende eller pjåkiga i sina yttranden.
</p>

<p>
&mdash; Nej, nej; de äro då säkert i sitt väsende lösa, och
kanske påflugna i sina yttranden. Likasom det sköna, så
kan äfven det fula visa sig i många drägter &mdash; &mdash; &mdash; Men
hör, hvad är det för rop, som från aflägsna håll komma
till oss?
</p>

<p>
&mdash; Säkert från någon äng borta öfver sjön. Arbetarne
ha förmodligen slutat sin höbergning. De pläga vid sådana
<a id="page-11" class="pagenum" title="11"></a>
tillfällen hurra högt, så högt, att det hörs långt, långt bort,
och sedan dansa de efter fiolens takt en munter polska.
</p>

<p>
&mdash; Ack, så roligt, då måste vi bestämdt ro ut på sjön.
Kanske kunna vi derifrån se folket, det trefliga, goda bondfolket,
som fröjdas åt väl slutadt arbete.
</p>

<p>
Nu var Celia en helt annan, än den Celia, som, icke fri
från fördom, för några ögonblick tillbaka hade angripit guvernanter.
Hon var nu åter blefven ett barn; glädjen lyste
ur hennes ögon.
</p>

<p>
Flickorna satte åter ut årorna och rodde så hårdt Celias
svaga krafter det tilläto. Anna var naturligtvis mera öfvad,
liksom äfven eljest starkare byggd, så att ett årtag af henne
svarade i det närmaste emot tvenne af Celia. Båten gled
dock, oaktadt den ojemna rodden, fram ut på sjön, och man
kan icke måla Celias förtjusning, när de hunnit till en punkt,
hvarifrån de kunde se de menniskor, som genom sitt hurrande
lockat dem ut på sjön. Afståndet var nära en fjerdedels
mil, men man kunde ändå se, huru ängsfolket dansade,
oaktadt de från ett sådant håll sedda mera liknade rörliga
punkter, eller små elfvor, än menniskor. Äfven fiolernas
toner &mdash; ty de voro tvenne, af hvilka den ena höll sekund
&mdash; halkade fram längs vattenytan till de glada flickorna.
Anna njöt egenteligen icke så mycket af sjelfva scenen,
hvilken för henne var någonting vanligt, som fastmer af sin
väns glädje öfver dessa för henne så ovanliga och uppfriskande
taflor. Celia hade sett månget spektakel, hört mången
konsert, men knappt gjorde någon af dessa det intryck,
som det hon nu såg och hörde. Ett ungt sinne, som ännu
<a id="page-12" class="pagenum" title="12"></a>
icke hunnit förstenas af stadslifvets evigt enahanda, är det
mest mottagliga för intrycken af Guds herrliga, fria natur.
Celia, som icke stort varit annorstädes än i städer, fann nu,
att hittills en sträng i hennes själ aldrig klingat &mdash; den
sträng, som klingar anslagen af naturen, dess herrlighet och
prakt, dess dolda inre lif.
</p>

<h3 class="chapter" id="chapter-1-2">
Mallasvesi i vrede.
</h3>

<p class="noindent">
Sedan de nu hvilat på årorna ungefär en fjerdedels
timme, upphörde fiolernas ljud, och tydligen kunde de
båda flickorna se, huru de små svarta punkterna, menniskorna,
blefvo allt mindre och mindre. De gingo troligen
till sin aftonvard. Anna och Celia sutto dock orörliga i
båten, båda försjunkna i betraktande af den vackra trakten,
sjön med sina vikar, uddar och holmar, dessa med sina löf
och barrträd, sina gräsmattor och sina betande kor. En betraktare,
som sett dem så, skulle bedt ödet fara varligt
med deras ungdom och fägring, han skulle äfven bedt ödet
förskona dem för olyckor och alla jordens sorger &mdash; detta
för den skönhets skull, som bodde i deras själar.
</p>

<p>
Länge hade de sutit stumma och blott samtalat med sig
sjelfva; slutligen sade Anna: &mdash; ah, Celia, jag håller af allt
här omkring oss, sjön, holmarna, stränderna och &mdash; korna.
Gör du så med?
</p>

<p>
&mdash; Ja, och jag ville fast vara just denna sjö, denna
holme, denna vik.
</p>

<p>
<a id="page-13" class="pagenum" title="13"></a>
&mdash; Men säkert skulle du icke vilja vara någon af dessa
kor, inföll Anna skrattande efter en liten paus.
</p>

<p>
&mdash; Hvarföre icke för en liten tid, för att få se, huru de
ha det &mdash; svarade Celia eftertänksamt. Derhemma har jag
ofta tänkt, att det vore roligt att få för en tid vara Roland,
min fars trogne hund. Han har så förståndiga ögon, och
så bedjande; kanske skulle äfven han för en tid vilja bli
menniska, men får det icke. Tror du ej, Anna, att djuren
ha tanke och förstånd?
</p>

<p>
&mdash; Man säger att de ha blott instinkt, men hvem kan
veta, huru det är i det hela.
</p>

<p>
&mdash; Jag tror att de ha förnuft, men det bor i andra verldar
än vårt. Jag tror, att .....
</p>

<p>
&mdash; Men om du tror, att de ha förnuft, så måste du
äfven tro på deras odödlighet. Du är en fantast, Celia.
</p>

<p>
&mdash; Ja, jag är så. Men minns du episteln till fjerde
söndagen trinitatis?
</p>

<p>
&mdash; Ja, det är blott några veckor sedan den lästes, och
jag lade just på minnet den episteln, emedan jag icke förstod
någonting af den. Den handlar ju om kreaturens suckan.
</p>

<p>
&mdash; Ja, och om deras &bdquo;förhoppning, att varda fria ifrån
förgänglighetens träldom till Guds barns herrliga frihet.&ldquo;
Är det icke en vink att äfven åt kreaturen är skänkt ett
högre lif? ..... O, det är så dunkelt, man kan blott ana.
</p>

<p>
&mdash; Hvad vi kommit till för ett ämne!
</p>

<p>
&mdash; Ett ämne, Anna, för de största filosofer eller teologer,
men icke för oss, två oerfarna flickor, som blott kunna hjelpa
oss fram med vår aning ... Vi skola icke tala mera i detta
<a id="page-14" class="pagenum" title="14"></a>
ämne ... vi skola ... Men huru är det så mörkt; klockan
kan icke vara mer än half nie på sin höjd?
</p>

<p>
&mdash; Kanske har tiden vikit så fort undan; vi ha ju haft
så trefligt, och tiden går då så hastigt.
</p>

<p>
&mdash; Vet du, Anna, jag tycker, att himlen nu är alldeles
grå, nästan svart. Se Anna!
</p>

<p>
Båda sågo upp och i detsamma bländades deras ögon af
en blixt. En förfärlig åskknall följde genast derpå. Bloden isades
för de tu, och instinktmessigt, krampaktigt tryckte den
ena den andras händer i sina och höll dem fast der.
</p>

<p>
Ett fruktansvärdt åskväder inträffar ofta så oförmodadt,
att en naturkunnig väderleksspåman knappast tio minuter
före utbrottet kan förutsäga det. Ovädrets ankomst bådas
icke af något svart moln vid horizonten, icke af något aflägset
thordön, utan, såsom en ishinna lägger sig jemnt öfver
vattnets yta, likaså samla sig de elektriska dunsterna till en
öfverallt jemn molnhinna och insvepa oss ögonblickligen i
mörker, hvilket dock snart belyses af granna, bländande, blodröda
blixtar. Då märka vi, att vi hafva åskan öfverallt omkring
oss, liksom öfver våra hufvuden, och att faran är stor.
</p>

<p>
Ett sådant fenomen inträffar vanligast efter långvarig
torka. Den de första dagarna så klara och blå luften blir
småningom mindre genomskinlig, hvarefter dunsterna öfvergifva
jordens yta. Till slut, sedan naturen i sin smygande
gång hunnit förbereda allt till sitt uppror, bryter hon på en
gång lös, och det helst om aftonen, emedan vattenpartiklarna
då, till följe af svalkan, lättast kondenseras till moln.
</p>

<p>
Så hade äfven det oväder uppkommit, som nu hotade
<a id="page-15" class="pagenum" title="15"></a>
att i hafsfruns kalla famn lemna Celia och Anna, ty det
var icke blott åska och ljungeld utan ock storm, som gisslade
förfärligt, och, kommande än härifrån än derifrån, dref
den lilla båten hit och dit. Anna visade dock vid detta tillfälle
en beundransvärd rådighet och skicklighet. Hon satte sig
vid styret, höll med ena handen roderpinnen, med den högra
dels rodde, dels hopade hon. När nu någon stor våg kom, så
ställde hon så till att hvarken styrbords eller babordssidan
tog emot vågen &mdash; hade det en enda gång händt, så hade
båtens kantring varit oundviklig; i stället klöf fören böljorna
och sålunda dref båten med rodret förut.
</p>

<p>
Oaktadt sin, sträng påpasslighet fordrande post, hann
dock Anna fråga Celia: &mdash; faran är stor, Celia; äro vi beredda
att dö nu?
</p>

<p>
&mdash; Ofta har jag önskat att dö ung, men nu, när
döden är nära, nu, ack, önskade jag lefva. Visst tror jag,
att Gud af sin nåd skulle skänka oss salighet, men mina
tankar hänga dock ännu mycket vid jorden, vid slägt och
vänner och &mdash; Edvard. Och vet du .... en glad aning
säger mig att vi lyckligt skola nå stranden.
</p>

<p>
&mdash; Äfven jag har samma aning; jag kan icke förstå att
vi skulle omkomma här.
</p>

<p>
Åskan dånade nästan oafbrutet, oaktadt mest i enkla
slag; blixtarna korsade hvarandra; sjön häfdes i svart och
hvitt, i förskräckliga vågor; båten häfdes efter vågen, men de
unga flickorna buro de förklarades anleten. Vore jag målare,
skulle jag välja sådana taflor.
</p>

<p>
Och dessa flickor, ändå hörde de icke till deras antal
<a id="page-16" class="pagenum" title="16"></a>
som likgiltigt och dödt afhöra åskans slag; hade de varit
under tak och i större säkerhet, så hade de genom en lindrig
fruktan visat sin qvinnliga älskvärdhet, men nu, när
faran var mångdubbelt större, när döden gapade på dem
från hvarje blixt, hvarje våg, nu spändes deras själskraft;
nu visade de, af hvilken styrka den späda qvinnliga naturen
stundom kan vara mäktig. De räddes icke.
</p>

<p>
Snart uppstod äfven ett störtregn, som hastigt genomdränkte
deras sjalar och tunna klädningar, samt hotade att
fylla båten. Celia, hittills overksam, började nu i sin tur
att hedra sig. Som i båten icke fanns något öskar, tog hon
sin hatt ifrån hufvudet &mdash; lyckligtvis hade hon icke lydt Anna,
som rådde henne att i likhet med sig blott binda en sjalett
om hufvudet &mdash; och nu betjenade hon sig af hatten till öskar.
</p>

<p>
Detta regn, hvilket tycktes föröka faran, minskade den i
sjelfva verket, ty derigenom blef stormen mera regelbunden
och fick en viss riktning. Båten, hvilken hittills drifvit omkring
ett ställe, började nu att raskt drifva emot &mdash; hemmet.
Anna, som märkte att stormen blifvit regelbunden, gjorde
nu en rask svängning och i full förlig vind styrde hon till den
udde, som bortskymde viken. Nu hördes ångestrop ifrån
hemmets strand &mdash; det var ifrån en båt, hvilken sökte
komma ut åt sjön, för att om möjligt rädda de båda
flickorna, men emedan stormen var för stark, kunde denna
båt icke komma det ringaste fram. Anna och Celia svarade
med ett gladt &bdquo;hollah! Vi komma straxt. Varen icke
rädda!&ldquo; och icke många minuter derefter nådde de redden,
och sprungo, som om de fått vingar, till det ställe af
<a id="page-17" class="pagenum" title="17"></a>
stranden, som var i jemnbredd med den båt, hvilken skulle
rädda dem. Då styrde båten äfven emot dem, och ut ifrån
båten hoppade Annas far och omfamnade sin dotter och
Celia med den hänryckning, som den saliga stunden bjöd.
Strida glädjetårar greto de tre och skyndade upp till herrgården,
der de välkomnades af Annas moder och syskon på
samma sätt.
</p>

<p>
Inga obehagliga följder hade i öfrigt vikingatåget (så
kallades flickornas äfventyr af kaptenen, Annas far); tvertom
tycktes hafsfrun ha skänkt dem en del af sina rosor. Så
gladt, som de första dagarna härefter, hade lifvet måhända
aldrig varit på Mainola. Anna och Celia voro mer än nånsin
oskiljaktiga; ja, Anna sade skämtande, att Celia höll af
henne mera än af sin fästman; till straff för hvilka ord
Celia slog Anna med sin parasoll. Anna sprang undan i
parken, men som Celia var mera &bdquo;lik en hind&ldquo; än Anna,
så blef denna snart fasttagen och kysste då Celia, som låtsat
vara mycket ond.
</p>

<p>
Tusende skämt och oskyldiga upptåg hade de begge
unga flickorna för sig, men ingen kom och manade dem till
arbete. Sjelfva kaptenskan, en älskvärd, huslig matmoder,
som ansåg fliten för en nödvändig krydda i lifvet, nändes
ej störa flickorna, så förtjust var hon att se dem vid lif,
hennes eget barn och Celia, som blifvit anförtrodd i hennes
vård.
</p>

<div class="poem-container">
  <div class="poem">
    <div class="stanza">
      <p class="verse">&bdquo;I fantasins och hoppets egna trakt</p>
      <p class="verse">Bor ungdomen; ej hetta, snö och storm</p>
<a id="page-18" class="pagenum" title="18"></a>
      <p class="verse">Dess fröjder störa kan. I nöjets arm</p>
      <p class="verse">Förgäter hon så lätt all lifvets sorg.&ldquo;</p>
    </div>
  </div>
</div>

<p class="noindent">
säger Euripides, och vackra äro dessa enkla ord.
</p>

<p>
Den ädla ungdomstid! Hvilkens hjerta är så förtorkadt
att det icke slår högt vid tanken derpå! En ålder mera oegennyttig
än den, finnes ej. Ungdomssinnet lefver i det glada
närvarande, i det glada tillkommande; de sorger, som varit,
förgäter det; de sorger, som komma, tänker det icke uppå.
</p>

<h3 class="chapter" id="chapter-1-3">
Den fjerde dagen. Guvernanten.
</h3>

<p class="noindent">
Aftonen af den fjerde dagen efter vikingafärden var icke
vacker. Det regnade väl icke eller stormade, men himlen
var öfverdragen af fula moln, hvilka tycktes hota med långvarig
nederbörd.
</p>

<p>
Detta oaktadt spatserar Celia i parken ensam, och med
ganska sakta, sväfvande steg. Hvarföre åtföljes hon icke nu
af Anna, hvarföre tyckes hon söka ensligheten? Månne de
bref, hon bär i handen, äro härtill en orsak? Båda äro de
förseglade med svart lack; det ena brefvet är icke ens uppbrutet
ännu; hvarföre skyndar hon sig icke att läsa äfven det?
</p>

<p>
Kommen till en löfsal, som var försedd med bord och
soffor, såväl af träd som af gräs, sätter sig Celia icke, utan
blir stående, såsom förstenad. Hennes ögon hafva knappt
lifvets färg, och kinderna, hvad de äro bleka! Hon liknar
en marmorstaty, på hvilken elaka menniskor kastat kläder.
</p>

<p>
Slutligen vaknar hon upp ur sin lethargiska dvala; hennes
känslor blifva tankar, tankarna blifva ord:
</p>

<p>
<a id="page-19" class="pagenum" title="19"></a>
&mdash; Allt detta är blott en dröm, en plågsam dröm ...
så tror jag visst och säkert ... men ack nej, brefvet, det
rysliga brefvet! Jag vill för femte gången läsa brefvet. Det
vill jag.
</p>

<p>
Brefvet lydde:
</p>

<p class="adr">
&bdquo;Min goda, älskade syster Celia!
</p>

<p class="noindent">
Jag vet icke, huru jag skall börja, jag vet icke, huru
jag skall förbereda dig på hvad du ändå måste få veta, min
arma Celia. Dock inga omsvep. Vår dyre, redlige fader,
han som höll af oss mer än af sig sjelf, han, vår älskade
fader, har nu lemnat oss och flyttat bort till annat land.
Förstår du, Celia, att han nu är död.
</p>

<p>
Den lustfärd, som du minnes att pappa skulle företaga
sig i sällskap med några sina vänner, var olyckligtvis icke
ett blott luftslott, utan blef verkligen af. Skulle han ändå
på ångfartyg hafva rest till Reval, men ångfartyg kunde han
aldrig med, ja han föraktade dem för deras enformiga rörelsesätt
och föredrog den simpla galeasen framför &bdquo;Furst Menschikoff.&ldquo;
På återvägen från Reval kantrade galeasen och
alle man, tio till antalet, funno sin graf i vågen. Blott en
blef under sin kamp med böljorna varsnad af en paket, destinerad
till Helsingfors, och det är denne ene, som berättat
de öfriges sorgliga öde.
</p>

<p>
Nu vet du således allt, och jag vill icke trösta dig, ty
jag kan det icke, sjelf en tröstbehöfvande. Ett kan jag blott
säga dig: gråt Celia, gråt, ty vår fader förtjenar det så väl.
</p>

<p>
Här innanför har du ännu ett bref ifrån mig, men det
får du icke öppna förrän efter två dagar, ty då är din själ
<a id="page-20" class="pagenum" title="20"></a>
bättre i stånd att förnimma hvad der står. Lyd nu mig,
Celia. Må väl.
</p>

<p class="sign">
H:fors d. 20 Juli.<br />
Din broder <em>Clinton</em>.&ldquo;
</p>

<p class="noindent">
Sedan Celia slutat läsningen, sade hon: &mdash; Clinton nekar
mig att läsa det andra brefvet innan två dagar. Han
medger, att äfven detta bref är skrifvet af honom. Hvarföre
skref han icke allt i samma bref? Han må väl icke vilja
ge in åt mig förgift i små doser. Så elak kan han väl ej
vara, å nej, jag känner Clinton så väl; hans mening är, såsom
han äfven sade, att jag icke kan uthärda mycket svårt
på en gång .... Men jag är en qvinna, och jag är nyfiken.
</p>

<p>
Jag öppnar äfven detta bref, låt mig se:
</p>

<p class="adr">
&bdquo;Celia, min syster och vän!
</p>

<p class="noindent">
För två dagar sedan skulle du icke varit i stånd att
bära så många sorgliga nyheter. &mdash; Måtte Gud nu förläna
dig styrka!
</p>

<p>
Sedan Edvard Wodin, han, åt hvilken du gifvit ditt
hjerta och ville skänka din hand, fick veta vår fars öde, och
dessutom fick veta att efter honom finnes intet annat än
skulder, så visade han en uppenbar köld, hvilken lät mig
förmoda att han ej mera skall låtsa om Celia, då lyckans
solsken icke mera ler emot henne. Förmodligen har han
icke heller skrifvit till dig sedan dess, och om så är, kan
du väl sjelf finna att du är en öfvergifven älskarinna. Den
trösten kan jag gifva dig, att den, som så beter sig, aldrig
var värd dig, och är icke heller värd dina tårar.
</p>

<p>
Den andra nyheten är den, att du med det första kommer
hit till hufvudstaden; vi skola se till, att du får dig
<a id="page-21" class="pagenum" title="21"></a>
någon plats såsom guvernant. Jag vet väl, stackars Celia,
huru detta skall kosta på dig; men vi måste böja oss under
nödvändighetens hårda lag &mdash; kanske solen ännu engång
uppgår för oss.
</p>

<p>
Må nu väl, min snälla syster, och kom snart till den,
som säkert mest af alla håller af dig, kom till
</p>

<p class="sign">
<em>Clinton</em>.&ldquo;
</p>

<p class="ldate">
21 Juli.
</p>

<p class="noindent">
När Celia läst äfven detta bref, blef hon först liksom
helt kall, och hennes läpp krökte sig af förakt; men när
Anna, som länge sökt henne, slutligen inkom i löfsalen,
började Celia att gråta bittert och räckte åt Anna de tvenne
brefven. I tårar låg snart vänskapen vid vänskapens bröst.
</p>

<h2 class="part" id="part-2">
<a id="page-23" class="pagenum" title="23"></a>
FÖRSTA BOKEN.
</h2>

<h3 class="chapter pbb" id="chapter-2-1">
<a id="page-25" class="pagenum" title="25"></a>
Ett bref till Celias broder Clinton:
</h3>

<p class="date">
Den 20 Mars 1852.
</p>

<p class="adr">
&bdquo;Min egen gode broder!
</p>

<p class="noindent">
Säkert förvånar det dig att icke allenast få ett bref,
utan dertill ock ett paket. Hvad kan paketet innehålla?
Skall jag säga dig det? Ett och annat, som rörer din syster:
bekännelser af Celia.
</p>

<p>
Vänta icke något systematiskt sammanhang, någon planmessig
anordning af det hela. Vi fruntimmer kunna ju icke
skrifva så; vi uppteckna så ofta det obetydliga och ovigtiga,
och glömma bort det hela, plägar du säga. Dessutom hittar
du säkert många skriffel, uppkomna dels deraf, att jag
icke strängt gått igenom de små manuskripterna, dels emedan
Celia ej kunnat skrifva bättre. Allt sådant skall Clinton
förlåta, ja sjelfva felen skola blifva dig kära, emedan
de äro af en för dig kär person, af din egen, enda syster.
</p>

<p>
Det som för oss sjelfva är så allt, så vigtigt, huru försvinner
det icke atomlikt emot allt det andra, det återstående,
det stora hela! Det enda din syster kan bjuda dig
på, är en anspråkslös, föga väl skizzerad tafla ur hjertats
verld. Clinton skall icke skratta åt den. Dock ber jag dig,
att du icke heller gråter åt hjertats villfarelse, men fröjdas
åt villfarelsens upptäckt och sanningens seger.
</p>

<p>
<a id="page-26" class="pagenum" title="26"></a>
När Anna blifvit din, så får väl äfven Anna del af paketets
innehåll. Anna anar redan så mycket af Celias hemligheter,
Anna är god, Anna blir Clintons maka. Så mycket
större skäl för Anna att få veta allt. Jag föreställer mig
med glädje den tid, då J, båda lyckliga, egnen ett minne
åt Celia.
</p>

<p>
Paketet får du icke öppna förr, än då jag ej mera kan
skrifva dig till. Tusende välsignelser nedsändas då öfver
dig, min gode broder, från
</p>

<p class="sign">
din lyckliga syster<br />
<em>Celia</em>.&ldquo;
</p>

<p class="noindent">
Hindret var häfvet. Stum och sorgsen öppnade Clinton
paketet. Der innanför fanns ännu ett omslag med öfverskrift:
</p>

<p class="hdr">
CELIAS MINNESBLOMMOR TILL SIN BROR.
</p>

<p class="noindent">
(Det var en hop blad af olika storlek, men så sirligt
och väl ihoplagda, att paketet icke på det ena stället syntes
tjockt och klumpigt, och på det andra tunnt och spensligt,
utan öfverallt lika. En fin qvinnohand hade verkställt detta.
Pappren voro ordnade efter tiden.)
</p>

<h3 class="date pbb" id="chapter-2-2">
<a id="page-27" class="pagenum" title="27"></a>
Den 17 Aug. 1848, på resan till Åbo.
</h3>

<p class="noindent">
Man har ofta sagt mig, att det skall vara ledsamt på
gästgifvargårdar, helst för ett ungt fruntimmer, som är ensamt
och således saknar &bdquo;förkläde.&ldquo; Om det sista bekymrar
jag mig icke det ringaste; det kan ha sina behag att se
resande, af hvilka den ena går, den andra kommer, med
nyfikna, tillochmed litet oblyga blickar mönstra en okänd
qvinnoperson, som icke det ringaste tar sig deraf, utan i
allsköns lugn studerar i dagboken. Men det ledsamma är
det, att medan jag väntade på middagen, foro de andra resande
af med hästarna, och nu måste jag, till lön för det
jag redan väntat så länge på middagen, dertill ännu vänta
på häst. Hvad kan jag väl nu företaga mig, som vore lämpligare,
än att pluttra på detta qvartark, som jag fann här i
lådan. Jag vet icke, om jag skall stjäla det, eller om jag
skall täckas väcka fråga om betalning. Det sednare lär ändå
vara bättre, ty många bäckar små göra en stor å, och om
alla resande företoge sig att af en gästgifvare stjäla ett qvartarks
värde, så kunde hans kassa slutligen må ganska illa
deraf. Dessutom går det an att betala pappret litet högre
än &bdquo;inköpspriset;&ldquo; sådant betyder icke mycket för mig, som
är rik.
</p>

<p>
En idé faller mig in! Tänk om jag skulle låta detta
blad utgöra början till ett album. Album, hvilket nobelt
<a id="page-28" class="pagenum" title="28"></a>
och högtidligt ord! Jag minns i pensionen, huru Therese
V. rätt ofta med en särdeles vigtig min talade om sitt album.
Det var en viss fåfänga i denna min, och hela albumsidén
föreföll mig osmaklig. Men väntandet på gästgifvargårdar
måtte säkert ha makt att förändra smak och tycke.
</p>

<p>
Nu tänker jag som så: om man förroskull, och &bdquo;utan
att göra affär deraf,&ldquo; företar sig att föra album, hvad kan
det just ligga för ondt deri? Kan det icke roa en på gamla
dar? Och kan man icke derigenom vänjas att stiga ner i
sin själs innersta och opartiskt forska, huru god eller elak
man den eller den gången var. Man vänjer sig att skärskåda
bevekelsegrunderna (högtidliga ord!) till sina handlingar,
och den rätta arten af sina känslor. Huru ofta, då verlden
kan tänka oss ha varit mycket ädla, kan det icke vara
någonting svart och sjelfviskt, som gjort oss så goda och
ädla. Och åter tvertom &mdash; &mdash; Ja, man kan derigenom komma
till en grad af sjelfkännedom. Nog är det sannt, att Clinton
säger, det qvinnan bör vara blott känsla, men jag tror
han har orätt, fast han är min bror.
</p>

<p>
Ja, jag skall börja föra ett album. Men detta album
skall fördenskull icke bli en dagbok. Om den ena dagen
förflyter lik den andra, hvad skall man då uppteckna alla
bagateller? Är det icke nog att anteckna sådant, som man
tycker ha en viss verklig vigt? Mitt album skall således
ta sig friheten hoppa öfver en hel mängd dagar. Måtte jag
blott ha smak och omdöme att skilja agnarna ifrån hvetet,
att icke uppteckna snömos och förbise sådant, som har inflytande
på min ställning i lifvet, min själ och mina känslor.
</p>

<p>
<a id="page-29" class="pagenum" title="29"></a>
Hvad hästen dröjer! Hvad skall jag nu hitta på att
skrifva. Jo, en af de resande, som såg mig der i yttre rummet,
mönstrade mig icke, utan det var liksom han skulle
sett mig förut. Han såg på mig så lugnt och obesväradt.
För denna ovanliga, fasta blick slog jag ned ögonen. Då
tog han sig friheten att till mig adressera några ord. Det
var väl om vädret, men det var ändå liksom han skulle
menat någonting annat. Till vexten var han något kort och
litet satt, således icke en romanhjelte. Hans ansigte var i
hög grad markeradt och hans blick på en gång ärlig och
skarp. Vacker var han icke. När han gick bort, vågade han
säga &bdquo;mera en annan gång, mamsell <em>Wärn</em>.&ldquo; Den stygga
dagboken hade förrådt mig. Jag skulle blifvit litet ond öfver
denna lindriga näsvishet, men dels smålog han, så likgiltig
för min vrede, dels aflägsnade han sig genast.
</p>

<p>
Nu är hästen, Gudskelof, för trappan, just som pappret
blef slut.
</p>

<h3 class="date" id="chapter-2-3">
d. 19.
</h3>

<p class="noindent">
Jag är då guvernant! När jag först gjorde mitt inträde
i de stora rummen och i familjen, sökte jag samla all min
styrka, för att icke bete mig pjåkigt eller våpigt. Jag vet
icke huru jag häri lyckades, men säkert är att hofrättsrådinnan
var i hög grad artig emot mig och tycktes vilja hjelpa
mig på trafven; hon tryckte min hand för andra gången och
sade: &bdquo;jag vill hoppas att vi bli mycket nöjda med hvarandra.&ldquo;
Jag svarade då någonting sådant, som att blott
<a id="page-30" class="pagenum" title="30"></a>
förmågan vore lika god som viljan, så ginge allt bra. Hon
tycktes ganska belåten med mitt triviala svar.
</p>

<p>
Snart presenterade hofrättsrådinnan för mig mina blifvande
disciplar, som äro tvenne flickor om nio, samt en
gosse om tolf à tretton år. Det är lyckligtvis blott franska
och tyska, jag skall lära denne sednare; måtte jag slå mig
ut helst med detta!
</p>

<p>
Jag har mycken respekt för sådana gossar, som också
läsa latin och grekiska. De ha fallenhet att vara en smula
för mycket grundliga. Arten röjes hos den unga.
</p>

<p>
Jag tycker om mina disciplars utseende. Flickorna, som
äro tvillingar, likna hvarandra mycket; de äro rödblommiga,
friska, ja nästan vackra. Måtte rosorna på deras kinder icke
blekna för guvernantens skull! Måtte jag kunna locka dem
mera genom förtroende och godhet, än genom slutenhet och
stränghet!
</p>

<p>
Gossen är blek och ser sjuklig ut; han skall ha skrofler.
Sådana barn sägas ha tidigt utvecklade själsförmögenheter.
Det slog verkligen in med Axel. &mdash; &mdash; Eljest är
min elev af det manliga könet något blyg, såsom tolf
års gossar så ofta äro det för fullvuxna unga flickor. Dock
ligger under denna blyghet en viss skälmskhet; det var liksom
han tyckt: &bdquo;skall jag komma att läsa för en så der
ung&ldquo;! Kanske hade han vid begreppet guvernant förbundit
en viss mogenhet och stadga, en viss fyllighet och yttre
värdighet (fransmännens <em>embonpoint</em>), med ett ord en
något framskriden ålder.
</p>

<p>
Oaktadt hans blyghet, hände dock att Axel vid middagsbordet,
<a id="page-31" class="pagenum" title="31"></a>
när mitt bröd blef slut, kom springande med brödkorgen,
och tycktes så gerna vilja servera mig. Jag vet
icke, om jag fann mig smickrad af denna uppmärksamhet,
men sannt är att jag rodnade. Jag har en olycklig egenhet
att rodna vid det allra minsta.
</p>

<h3 class="date" id="chapter-2-4">
d. 24.
</h3>

<p class="noindent">
De första dagarna voro förhållandena här för mig så
nya, att jag icke hade tid med mina känslor. Men i går
afton, när jag var ensam, föll jag i bitter gråt. Ensam, ensam
i verlden, och blott en fattig guvernant!
</p>

<p>
Men nu tänker jag icke så mer. Jag hade i natt så
vackra drömmar ... icke att jag mera minnes dem klart,
endast dunkelt, så dunkelt. Men det vet jag, att jag troligen
genom dem nu känner mig tröstad, ja lycklig.
</p>

<p>
Början till en af dessa drömmar minnes jag dock såtillvida,
att jag såg både min far och min mor. De voro,
såsom de äro, döda ... men, märkvärdigt, de voro äfven
lefvande. De framträdde på en gång i tvenne olika uppenbarelser.
Den lefvande gestalten af min moder pekade på
mig och vädjade med blicken till min far. Bådas blickar
blefvo då förklarade; de tycktes vara nöjda med sin Celia.
Sedan sågo de åter på mig, visade den ena på den andras
döda gestalt och åter på den andras lefvande, och smålogo
andeligt. Jag hade fallit på knä. Jag förstod hvad de menade:
att de båda vaka öfver mig; ehuru döda, äro de dock
lefvande. Det vidare i drömmen öfvergick i ett behagligt,
<a id="page-32" class="pagenum" title="32"></a>
rosenfärgadt töcken. Jag vaknade och bad Gud om förlåtelse
för det jag tyckt mig vara ensam i verlden. En guvernants
lott ljusnade för mig.
</p>

<p>
Det är dock någonting högt och afundsvärdt att få handleda
unga, helt späda sinnen, att få uppå dem öfverflytta
en del af sitt eget jag! Afundsvärdt äfven i det fall, att
vi då komma att bemöda oss om en större fullkomning, än
vi eljest vore hugade att eftertrakta. Fullkomningen kommer
dock icke af menniskan sjelf, men af &mdash; &mdash; bönen!
</p>

<p>
Huru skifta icke känslorna i menniskans bröst! Jag
är till och med beredd att tro, att det icke var mina drömmar,
som inom mig framkallade en sinnesstämning, sådan
jag har den nu. Solen kommer efter molnen och regnet.
Hvad ett svagt menniskoförstånd anser för varaktigt, är
blott flyktande, icke ett afslutadt helt, utan en utveckling.
Skulle jag icke i går gråtit så mycket, säkert hade jag då ej
kännt mig så lycklig nu, så outsägligen nöjd med min lott.
Kommen hit, J lyckliga jordens döttrar, viljen byta lott med
den stackars guvernanten, och svaret <em>nej</em> blir lönen för er
möda!
</p>

<p>
Men Gud är ödets styresman och en annan gång ...
kanske hjertat går i andra vågor. Hvad vet jag!
</p>

<p>
(Detta bref hade jag icke mod, jag täcktes ej afskicka
det, ty Clinton skulle säkert tyckt det vara altför vekt. Jag
lade det derföre i mitt album och afskickade ett annat,
hvari hufvudsaken var densamma, men brefskrifverskan
mindre barnslig.)
</p>

<h3 class="date" id="chapter-2-5">
<a id="page-33" class="pagenum" title="33"></a>
d. 5 Sept.
</h3>

<p class="adr">
&bdquo;Snälle Clinton!
</p>

<p class="noindent">
Hvad det är roligt, att det åtminstone finnes en menniska,
som håller af Celia, som är glad öfver underrättelser
från Celia. Jag tycker icke att jag är ensam i verlden,
sålänge Clinton finnes der och håller af mig. Skulle jag
icke ha någon bror, o, hur rysligt skulle icke allt vara! Då
vore jag ensam.
</p>

<p>
Vet du, Clinton, lifvet här behagar mig icke rätt. Hofrättsrådinnan
är visst mycket artig, men denna artighet är
så kylig; jag ville hellre att hon vore mindre artig, men
mera öppen och rättfram emot mig. Jag önskade att hon
bemötte mig såsom en mor bemöter sitt barn. Men kanske
begär jag för mycket; jag har aldrig förr varit i beroende
ställning och förstår kanske icke huru det plägar vara.
</p>

<p>
Hennes syster, fröken Dorothée, är väl sina tio år äldre
än Hofrättsrådinnan (som blott är trettio år); det oaktadt
vore orätt att säga det den &bdquo;gamla flickan&ldquo; hos henne skymtar
fram. Dertill är hon altför afmätt och stel &mdash; &mdash; en
följd dels deraf, att systrarna äro af högadelig blod, dels emedan
hon i sina dar varit guvernant. Ty du vet, att det ganska
väl går an att vara af hög börd, fast man är fattig. När
det rika och snåla hofrättsrådet dog, upphörde fröken Dorothées
träldomstillstånd, &bdquo;ithy&ldquo; att hofrättsrådinnan då med
nöje upptog systren till sällskap och hjelp i sitt hus. Gamla
fröken uppfyller äfven sin plats ganska väl, samt uträtta
i allmänhet mycket mer än hennes syster, som mest tänker
<a id="page-34" class="pagenum" title="34"></a>
på sina klädningar och sina nöjen. (Månne min bror nu
tycker att jag är elak?)
</p>

<p>
Fröken Dorothée Rosenstängel tyckes ha mycket goda
principer, men jag är alltid så generad i hennes sällskap.
Det ser ut som om hon, som sjelf varit guvernant, skulle
vilja utforska hvad jag går och gäller för &bdquo;så i lära som
lefverne&ldquo;. Jag tar mig aldrig så illa ut, som då hon är
närvarande; En gång kom hon för att åhöra vår lektion i
geografi. Jag frågade de små, hvad <em>näs</em> var. De kunde
icke svara. Jag måste naturligtvis förklara saken för dem,
men se, det kunde jag icke; ty jag blef i en hast så förlägen
och förvirrad, jag rodnade, och det värsta af allt var
att jag började gråta. Men då var ändå gamla fröken god
emot mig; hon klappade mig på hufvudet och bad mig på
franska, att ingalunda vara förlägen för henne, utan modig
som en björn. Hon kallade mig då också &bdquo;ma petite.&ldquo;
Det tyckte jag om och kom mig lyckligtvis åter före, men
nog lär hon ändå anse mig för ett pjåk, och hvad hon
tycker, tycker äfven hofrättsrådinnan.
</p>

<p>
(Du ser att jag, för att hushålla med papper, med
hvilket jag alltid är mycket noga, lemnat bort den sirliga
och fashionabla marginalen, och skrifver mina rader ända ut
både till venster och höger. Utom i olika stycken, såsom nu.)
</p>

<p>
Bland dem, som besöka familjen, vill jag nämna en
assessor, som icke är mer än trettiofem år och heter Abelin.
Icke är han just så särdeles hygglig, som man i Åbo
tycks tro; jemt och ständigt talar han om sin trägna tjenstgöring
och annat dermed sammanhängande. Dock ser han
<a id="page-35" class="pagenum" title="35"></a>
hygglig ut, och det säges att han har alvarliga tankar på
min principale, och att hon för sin del icke hade emot att
ånyo inträda i det heliga äkta ståndet.
</p>

<p>
Men mina disciplar får jag icke glömma. Tvillingssystrarna
små heta icke, såsom pullorna i Prisidentens döttrar, Nina
och Mina, utan de heta Lina och Bina. Mamsell Rönnqvist
berättar, hurusom pullorna genom sin lust för fysiska experimenter
förorsakade stora skador i huset, sönderslogo glassaker
och diverse; i att åstadkomma skador hedra sig äfven
Lina och Bina, eller de så kallade &bdquo;små flickorna&ldquo;, men deras
tilltag härröra mindre af fallenhet för fysiken, än af deras
behag vid gymnastiska idrotter. Så flickor de äro, och fast
de mycket hålla af hvarann, händer ändå icke sällan att
de ordentligen slåss. Lina blef en gång af Bina skuffad
mot stora salsspegeln, hvaraf följden blef att spegeln råkade
i svängningar, öfvergaf sin höjd och föll på golfvet. Glaset
gick sönder i så många och i så små bitar, att en tjensteflicka
knappt skulle funnit en trekantig lapp, stor nog för
hennes anspråkslösa behof. Uppståndelsen häröfver blef allmän
&mdash; den stora spegeln var af <em>ett</em> glas. De små flickorna,
hvilka under denna förfärliga katastrof hunnit glömma sin
osämja, urskuldade sig behändigt nog dermed, att de fasthållande
banden voro så svaga och &bdquo;ruttna&ldquo;. Att barnen
icke blefvo ostraffade, behöfver jag ej omtala.
</p>

<p>
Utom att mina små flickor äro mycket ostyriga, ha de
äfven litet svårt att fatta. Vet du, Clinton, jag skrattar,
när jag skrifver detta, ty jag erinrar mig att, såsom jag nu,
så lära alla guvernanter alltid ha något ondt att säga om
<a id="page-36" class="pagenum" title="36"></a>
sina disciplar. Och nu först märker jag, att jag blifvit en
riktig guvernant.
</p>

<p>
Oaktadt Lina och Bina äro ostyriga och ha svårt för att
fatta, håller jag dock mycket af dem, ty de äro i det hela
godhjertade och snälla, och deras bruna ögon bedja så
vackert om förlåtelse. Jag har gerna tålamod med dem.
</p>

<p>
Med deras tre år äldre bror Axel är förhållandet nästan
omvändt. Han är stilla och eftertänksam, men har ett ypperligt
hufvud. Han tyckes vilja deltaga blott i sådana lekar
der det gäller att utmärka sig, vare sig genom styrka, vighet,
snabbhet eller skarpsinnighet. Och verkeligen är han i
alla dessa fall mer än hvad man vid första påseendet kunde
ana, ty han är blek och smärt, samt har icke det der ytliga
lifvet i sitt ansigte, som man så mycket prisar hos barn.
Sin lexa &mdash; du minns väl att han läser franska och tyska
för mig &mdash; kan han alltid bra, ehuru samma lexa är väl
fem gånger längre, än en annan jemnårig gosse skulle våga
sig på; men emellanåt händer att han blir distrait, och det
till den grad, att jag nästan fattar medlidande med honom.
Hvad månne det blifva af ett så beskaffadt barn? Du bör
veta att han äfven har en underlig talang på fiol; jag säger
underlig, ty aldrig har jag förr hört sådana toner. Jag
vet ej, om jag skall säga att det är fult eller vackert. Det
säkra är att mitt öra fängslas deraf, och jag betraktar stundom
den lilla gossen med en hemsk och underlig känsla.
Det är icke utan, att jag sjelf blir ganska distraite, när jag
skall förhöra honom. Eljest anses han i familjen för ett
geni. &bdquo;Derföre är han litet underlig ibland&ldquo; &mdash; menade Hofrättsrådinnan
<a id="page-37" class="pagenum" title="37"></a>
&mdash; &bdquo;att han är ett geni; så äro alla genier.&ldquo;
Hofrättsrådinnan har i allmänhet ofantligt mycket emot sjenier
(så skrifver du väl ordet), men tycks likväl vara särdeles
smickrad af att hennes son är ett sådant.
</p>

<p>
Nu kommer det vigtigaste. Såväl derföre, som emedan
pappret ändå tycks hinna till, börjar jag åter begagna den
vigtiga, städade och hyggliga marginalen.
</p>

<p>
Af det förra i brefvet finner du kanske, att din syster
nog har lust för att informera, och att hon icke mera anser
en guvernants ställning så beklagansvärd. Men förundrar
det dig att Cecilia stundom har rätt ledsamt? Ingen vän
eller ens kamrat har jag än hunnit förskaffa mig; på de lediga
stunderna äro barnen mig för <a id="corr-3"></a>barnsliga, de gamla båda
åter altför gamla och, isynnerhet hofrättsrådinnan, altför
litet hjertliga. Ännu en gång säger jag: lifvet här behagar
mig icke rätt. Men jag har en proposition. Kom du, Clinton,
på ett par veckor hit, hit till Åbo. Kanske kan du på
något sätt göra att lifvet då (och äfven framdeles) blir trefligare
för din syster, som tillochmed smickrar dig, för att få
dig hit. Kom, o Clinton; hvad gör du då alltid der i Helsingfors
och i den horribla anatomisalen! För din systers
skull, kom &mdash; lifvet här i Åbo blir, jemte resan, icke dyrare,
än lifvet på samma tid i H:fors. Det går ju an att du här
lefver hyggligt och hushållsaktigt, hvilket jag icke tror du
just alltid gör i H:fors. Ja, ja. Det låter egoistiskt, att jag
ber dig komma för min skull, men ... gör det nu ändå.
Här har du dessutom tillfälle att närmare studera andan och
tonen i Finlands gamla hufvudstad; jag hoppas den förefaller
<a id="page-38" class="pagenum" title="38"></a>
dig intressant för sin brokighets skull och for dess stora
olikhet med Helsingforstonen, hvilken jag ändå icke vill särdeles
prisa.
</p>

<p>
Ja, kom min vän och streta icke emot! Skrifvet i natten
af
</p>

<p class="sign">
<em>Celia</em>.&ldquo;
</p>

<h3 class="date" id="chapter-2-6">
d. 15.
</h3>

<p class="noindent">
Hvad den Clinton var god, som kom. I går afton kom
han. Jag kände hans steg, och glädjen bragte mig att darra.
När han sedan trädde in och omfamnade mig, så kunde jag
först ej annat än gråta. Äfven Clinton gret.
</p>

<p>
När vi sedan började tala, var det icke om sådant, som
mest låg oss på hjertat, utan om bara lappri. Ack hvad vi
voro barnsliga då, men det var så roligt.
</p>

<p>
Man var grannlaga nog att en lång stund lemna oss allena.
Slutligen kom thébudet. Hvad Clintons min då blef
förändrad! Icke tafatt eller blyg, utan så ungefär, som jag
föreställer mig en tapper generals min bli, då han skall
emot fienden. Det var icke utan, att jag blef litet rädd för
min herr brors krigiska min. Men Clinton smålog åter och
sade: var du helt lugn, Ina.
</p>

<p>
Clinton har sagt att han tycker Ina vara ett mera heroiskt
namn än Celia, som han påstår är nog smäktande.
Derföre använde han väl nu mitt andra namn, för att förjaga
min rädsla.
</p>

<p>
När vi inkommo i salongen, presenterade jag min bror
för min principale. Vid pass tio fremmande sutto kring thébordet,
deribland tre yngre herrar. Dem tycker jag hofrättsrådinnan
<a id="page-39" class="pagenum" title="39"></a>
kunnat i sin tur presentera för Clinton, men när
hon det icke gjorde, såg jag tydligen på Clinton, att han ansåg
sig litet sårad. Clinton har i all sin dar varit en folkets
man och burit agg eller fördom emot allt förnämt, emot
allt, som kännes af &bdquo;la haute volée.&ldquo; Af förnämt folk pretenderar
han en särdeles uppmärksamhet och artighet, som
dock måste vara skiljd ifrån tillochmed det ringaste sken af
nedlåtenhet. Högfärden och bålheten (på hvilkas möjlighet
och verkliga tillvaro han är klok nog att tro) är i Clintons
ögon lika förhatlig, antingen den af dumheten hålles öppen
för dagen, eller af klokheten insvepes i nedlåtenhetens slöja.
Jag borde icke vara elak, men nog tror jag att Clinton denna
gång ansåg det förra vara fallet. Alltnog, jag vill försöka
påminna mig en del af det samtal, som uppstod emellan
hofrättsrådinnan och min bror.
</p>

<p>
&mdash; Har herr Wärn förut varit i Åbo?
</p>

<p>
&mdash; Nej, gudskelof. Dock har jag hört sägas, att en sådan
stad finnes till.
</p>

<p>
&mdash; Ni är icke mycket artig emot vår stad, och ändå har
Åbo rätt många vackra nöjen att bjuda på.
</p>

<p>
&mdash; Artighet har aldrig varit min sak, och hvad nöjen
angår, bryr jag mig icke så mycket om dem.
</p>

<p>
&mdash; Nå, men hvarföre då alls komma till det arma Åbo,
när man har sådana antipathier? &mdash; invände gamla fröken.
</p>

<p>
&mdash; Jag kom hit egenteligen för min systers skull, för
att se, huru det ville ha sig för henne här.
</p>

<p>
Oh, mon Dieu, hvad jag blef slagen af dessa den obarmhertige
Clintons ord! Jag både bleknade och rodnade. Äfven
<a id="page-40" class="pagenum" title="40"></a>
de öfriga i sällskapet blefvo så häpna öfver en sådan
uppriktighet, djerfhet eller oförsynthet, att de icke visste,
hvad för tillfället var att göra eller säga. Slutligen sade
assessor Abelin (månne af själsnärvaro, klokhet eller dess
motsats?):
</p>

<p>
&mdash; En syster har jag aldrig haft, men dock förstår jag,
att om jag ägde en sådan, skulle jag förfara alldeles som
magister Wärn.
</p>

<p>
&mdash; Assessorn skulle kanske vilja tvinga menniskorna att
vara lika ömma emot er syster, som ni vore det sjelf &mdash; inföll
fröken Dorothée, icke utan en portion salt i tonen.
</p>

<p>
&mdash; Ja, så menar jag &mdash; svarade assessorn.
</p>

<p>
Clinton har en särdeles förmåga att skifta färg efter omständigheterna.
Det menar jag ej, att min bror, hvad man
kallar, vänder kappan efter vinden, utan det, att han förstår
betjena sig af små omständigheter och vända dem sig till
fördel, alldeles såsom en klok general vet att profitera af en
än så liten fiendens oförsigtighet och på den grunda sin seger.
Clinton sade nu småleende:
</p>

<p>
&mdash; Detta lär dock vara för mycket begärdt; lika ömma
kunna de andra ej vara. Men litet, helt litet.
</p>

<p>
Dessa Clintons ord voro sagda så i allmänhet, att ingen
lämpligtvis kunde bli stött öfver dem, om man äfven
anade, att de syftade på hans syster. Hofrättsrådinnan fick
en mycket blid uppsyn och nämnde några ord om sin längesedan
aflidne broder, den hon påstod sig hållit af mera
än af sig sjelf. Sedan sade hon till mig, med mera lif i sitt
ansigte och en hjertligare ton, än nånsin förut:
</p>

<p>
<a id="page-41" class="pagenum" title="41"></a>
&mdash; Drick, ma chère, théet, innan det kallnar, och var
för all del ej så alfvarsam. Våra soiréer skola vara glada
och icke seriösa. Befaller magistern en kopp till?
</p>

<p>
Snart var konversationen åter i full gång, och, så bror
han är till mig, måste jag ändå medgifva, att Clinton var
själen deri. Det var liksom fjärilen i hast vågat sig fram
ur sitt hårda skal. Han ställde så till, att frågan om Åbo
upptogs åter, och se denna gång var Clinton icke en sådan
tvärvigg som i början. Han nedlät sig ända till reservation
för sina förra yttranden om staden, och medgaf skrattande,
att det ibland här i verlden roar honom att spela en smula
radikal.
</p>

<p>
Hvad jag hade fruktat i anledning af Clintons första
impertinenta svar, det att man skulle anse honom för en
verldsföraktande tölp, en cynisk filosof, inträffade således
icke. Tvertom, belåtenheten med honom, att icke säga högaktningen,
steg alltmer; ja, hans personlighet tycktes skänka
glans äfven åt hans syster. Till den stackars Celia, som
alla de föregående aftnarna sutit tyst och i det närmaste
oantastad vid sin söm, började nu en och annan af sällskapet
att adressera några ord. Bland dem vill jag specielt
nämna assessor Abelin, som aldrig förr bevärdigat mig med
en sådan ära.
</p>

<p>
En rolig sak måste jag ännu uppteckna, icke så mycket
för att orden smickrade mig, som fastmera för det de
sades just vid detta tillfälle. Jag är smickrad på Clintons
vägnar, ty hans är väl förtjensten af att hans syster blef litet
bemärkt, som visst icke skett, om Clintons person
<a id="page-42" class="pagenum" title="42"></a>
saknats i sällskapet. En af de yngre herrarne sade till sin
sidokamrat halfhögt: &bdquo;vid Gud, hon är ganska täck, den der,
och melankolin klär henne bra.&ldquo;
</p>

<p>
Nej, nog var jag ändå bra barnslig, som uppskref sådant.
Jag skall akta mig framdeles. Ty kanske, &mdash; nå ja!
</p>

<h3 class="date" id="chapter-2-7">
d. 28.
</h3>

<p class="noindent">
Hvad tiden löper hastigt, då Clinton är i staden. Åtminstone
hvarannan afton är han här. Han har blifvit förvandlad
till den finaste hofman, som bjuder till att vara alla
i smaken. Med gamla fröken spelar han schack, med hofrättsrådinnan
bräde. Och han är så treflig, när han spelar;
han lefver icke endast i spelet, utan har äfven tankar för
annat. När han vinner, ser han blygsam ut, förlorar han,
så är han glad.
</p>

<p>
Härigenom hafva hans aktier stigit, och hans systers i
proportion. I thorsdags proponerade gamla fröken att få
kalla mig du. Dagen derpå gjorde hofrättsrådinnan detsamma.
Nu känner jag mig naturligtvis mera hemmastadd.
</p>

<h3 class="date" id="chapter-2-8">
d. 12 Oct.
</h3>

<p class="noindent">
I går afton var vackert månsken. Jag visste att Clinton
den aftonen icke skulle komma till oss. Derföre roade
det mig att gå ut och spatsera.
</p>

<p>
Jag valde en af dessa småtäcka anläggningar på Nikolai
torg, dem man på malice kallar &bdquo;kalfhagar&ldquo;, och dem man är
barnsligt fåfäng nog att icke skänka något särdeles förtroende.
<a id="page-43" class="pagenum" title="43"></a>
Pruderie har aldrig varit min sak, och jag vågade mig
in i en af dem, så ensam jag var.
</p>

<p>
Höstens nedfallande blad fängslade med sitt lätta prassel
mitt öra, medan mitt öga hvilade på den majestätiska
domkyrkan, som talade om dunkla, förgångna tider.
</p>

<p>
Det var så tyst som om midnatt, oaktadt klockan icke
var mera än half åtta. Ingen isvoschtschik skramlade med
sin droschka, eller hojtade med sin &mdash; hesa stämma.
</p>

<p>
Då hörde jag hasigt tvenne personer samtala. Den ena
sade:
</p>

<p>
&mdash; Nej, vet du bror, nog är det fåfängt att söka fjella
den fisken. Hon har redan nappat på en annan krok.
</p>

<p>
&mdash; Hofrättsrådinnan Segerskjöld; det är omöjligt.
</p>

<p>
&mdash; Du känner då icke medicinæ-kandidaten Wärn, bror
till den der ...
</p>

<p>
Mera ville jag icke höra. Oberäknadt hade jag redan
hört för mycket. Jag skyndade bort och undrade, huru lätt
man här i staden hittar på det ena eller andra ryktet. Emellertid
beslöt jag att icke lemna Clinton alldeles oantastad.
</p>

<p>
När han i dag kom hit, började jag med en invit på
långt håll, men lät småningom cirkeln blifva allt trängre
och trängre. När Clinton fann, för hvem jag brydde honom,
sade han:
</p>

<p>
&mdash; Du är min syster Celia, och kan så mycket misstaga
dig. Säg, var det verkligen ditt alfvar?
</p>

<p>
Jag rodnade, emedan jag fann att jag sagt en dumhet.
Jag ville dock icke ännu ge saken förlorad, utan försvarade
mig &mdash; så der lamt.
</p>

<p>
<a id="page-44" class="pagenum" title="44"></a>
&mdash; Vet du, Celia, hvilken annan qvinna hellre än hofrättsrådinnan!
Ty jag har sökt utforska henne och funnit,
att en sådan karakter som hennes <em>vore i stånd till allt</em>.
</p>

<p>
Clinton föll i ett djupt begrundande, hvarpå han hastigt
sade:
</p>

<p>
&mdash; För att du icke framdeles måtte råka i sådana illusioner,
vill jag resa bort. Och det sist i öfvermorgon. Hvad
jag sade om din principale kan du emellertid anse som mitt
enskilda tycke. Jag är icke hitsatt att stifta ofrid. Hufvudändamålet
med min Åbo-vistelse är vunnet. Celia kommer nu
att ha det bättre.
</p>

<p>
Jag sökte öfvertala honom att bli qvar, att icke låta
mina dumma ord vara en anledning till bortresa. Det halp
icke. Clinton var obeveklig. Dock sade han än en gång:
</p>

<p>
&mdash; Emellertid Celia, har jag vunnit mitt mål. Du <em>skall</em>
ha det bättre. Tro mig det, Celia.
</p>

<p>
Det var icke utan att Clintons ögon voro fuktiga då,
fast han är en karl.
</p>

<h3 class="date" id="chapter-2-9">
d. 15 Okt.
</h3>

<p class="noindent">
Clinton for enligt sitt löfte. Hvad skall jag tänka? Vill
han undvika till och med skenet af att vara lycksökare?
Eller ville han för mig, för sig, bemantla den möjliga, uppkommande ..?
Nej det är omöjligt, såvida jag måste tro
på hans egen förklaring, hans egna ord.
</p>

<p>
Men han höll sitt ord, hans beräkning slog ej fel, den
raske Clinton! Nu är jag såsom barn i huset. Nu hålla
alla af mig. Gamla fröken klappar mig då och då och kallar
<a id="page-45" class="pagenum" title="45"></a>
mig &bdquo;mein erster Traum&ldquo;. Hofrättsrådinnan klappar mig
äfven och säger på engelska (lycka att jag känner något
af detta språk) &bdquo;jou handsome girl&ldquo;. Jag är icke riktigt
säker på, om det der e skall vara i slutet af adjektivet eller
icke, men saken är densamma.
</p>

<p>
Ja, ja, ja, jag var felet till att Clinton for bort. Så
mycket ondt ett enda ogrannlaga ord kan verka!
</p>

<h3 class="date" id="chapter-2-10">
d. 1 Nov.
</h3>

<p class="noindent">
Nu är jag här åter med mina disciplar. Lina och Bina
blifva allt mera läraktiga; det fröjdar en guvernants själ!
Redan visste de på chartan utpeka, hvar hafvet är och hvar
landet. Till och med visste de säga, hvar den största ö i
Europa ligger ... England! Skulle någon tro, att jag, min
usla stackare, kunde åstadkomma så lysande resultater.
</p>

<p>
En osed, som mina små flickor ha, hoppas jag nu
hafva vant dem ifrån, men det är icke utan att jag har likasom
litet samvetsqval. Då de äro i samma lexa, och jag
förhör dem på en gång, så händer naturligtvis lätt, att den
ena den ena gången vet mera, den andra systern den andra
gången. Råkar den tillfrågade då icke kunna svara, så
hviskar systern och det tillochmed icke &bdquo;caché&ldquo;, utan så
högt, att jag ganska väl hör det. Det ser ut som skedde
detta icke egentligen för att hjelpa systern på trafven, utan
mera för att utmärka sig sjelf. Detta är redan mycket illa,
men icke nog dermed. Svarar den tillfrågade då icke efter
den hviskandes ingifvelse, så blir denna förargad och säger
helt högt: &bdquo;å nej, icke är det så, utan så här är det.&ldquo; o. s. v.
<a id="page-46" class="pagenum" title="46"></a>
Den förra blir då åter stött, och sålunda har ganska ofta
uppstått ett rätt lifligt gnabb midtför min näsa. I dag gick
det så långt, att Lina slog Bina, allt under sjelfva lektionen
och i deras värda lärarinnas närvaro. Då kunde jag icke
underlåta att ge Lina en ganska alfvarsam luggis. Som jag
har oinskränkt frihet att välja emellan de straff, hvilka af
min principale äro bestämda eller tillåtna, dömde jag dessutom
Lina till det högsta möjliga straffet, som jag förr icke
användt, fyra timmars arrest i den toma vindskammaren,
Bina åter, för att hon hviskade, till en timmas stående i
skamvrån. Der står den stackarn nu och erbjuder för ögat
en bedröflig syn. Ibland ser hon på mig med en min:
&bdquo;månne inte timmen redan snart är förliden&ldquo;? Jag skulle
så gerna förlossa henne ifrån den ledsamma ställningen:
jag riktigt längtar att kyssa henne, men jag måste kufva
mig. Jag är guvernant! Lilla Lina måtte väl icke heller
ha det för väl i sin toma vindskammare, helst den kära
middagen kommer att för henne uppskjutas ett par timmar.
Det svåraste af straffet är för dem dock, att måsta sakna
hvarandras sällskap, ty de äro så oskiljaktliga, att det är
lust och glädje deråt. Jag har aldrig sett syskon, hvilka
med en sådan passion hänga efter hvarann, som mina små
flickor. Deraf kommer äfven, att de stundom för variations
skull måste gnabbas.
</p>

<p>
Axel befattar sig icke stort med sina systrar, och då
han det gör, är det bara för att med dem spela något litet
oskyldigt puts. Oaktadt sådana puts alltid gå på små flickornas
bekostnad, oaktadt de redan på förhand veta, att
<a id="page-47" class="pagenum" title="47"></a>
Axel skall göra dem &bdquo;någonting illa&ldquo;, så äro de dock högst
förtjusta af sin brors rara sällskap. De komma springande
till mig, klappa i de små händerna och säga, &bdquo;kom och se,
mabonne, hvad det nu igen skall bli af, ty nu är Axel i
salen&ldquo;.
</p>

<h3 class="date" id="chapter-2-11">
d. 17 Nov.
</h3>

<p class="noindent">
Klubberna ha begynt och hofrättsrådinnan har varit god
nog att subskribera äfven för mig. Jag har alltid varit
road af dans, och denna smak har jag ännu icke förlorat.
Visst är det sannt, att jag just icke har något att dansa åt,
men just derföre gör jag det så gerna. Jag minns ett uttryck
af Heine (måtte det icke vara af den torra Göthe, som är
just en skriftställare för tyskar), att de vackraste vårvisor
kan man skrifva om vintern vid kaminen.
</p>

<p>
Emellertid är det säkert, att jag på klubberna har ganska
god tur. Att man gör en sådan affär af mig, är visst
en medelbar följd af att Clinton förökade mitt anseende i
hemmet. Hemmet?! &mdash; &mdash; Men nu påkomma mig åter
griller, dem jag, så ofta de komma, beslutit att qväfva!
</p>

<p>
Äfven de unga flickorna göra större affär af mig, än jag
kanske förtjenar. Deras exempel följa många af de äldre
flickorna och fruarna. Axel sade häromdagen: &bdquo;tror mabonne
jag inte vet, hvarföre mabonne i hast fått så många
vänner. Jo, för att de tycka att mabonne är ... jag säger
icke hvad ... de tycka att de bli bättre och få mera anseende,
när de visa sig intima med en sådan som mabonne&ldquo;.
Den pojken gör allt, för att skämma bort mig.
</p>

<p>
<a id="page-48" class="pagenum" title="48"></a>
Tvenne vänner tror jag mig dock ha fått, och de åtminstone
hålla sig icke till mig af annan anledning, än deltagande
och ömhet, eller sympathi, ty båda äro de ....
guvernanter.
</p>

<p>
Är det för att jag nu sjelf är guvernant, som jag anser
dessa båda guvernanter för så goda och i alla afseenden så
ädla menniskor? Aldrig har jag hållit af något fruntimmer
så, med undantag likväl af barndomsvännen Anna vid Mallasvesi.
Nu minnes jag så väl, huru jag med den förträffliga
flickan disputerade om guvernanter. Det var den der
sedan så förfärliga aftonen på Mallasvesi, då vi genom en
så undransvärd försynens vård blefvo frälsta ifrån vågen.
Och jag hade orätt då, alldeles orätt. Huru obetänkt och
fördomsfullt är det icke att skära en hel klass menniskor
öfver en kam! Det ser jag nu. Ty icke är det, för att jag
nu sjelf är guvernant, som jag så håller af mina båda guvernanter.
Jag har bemödat mig att opartiskt pröfva dem,
och jag har funnit att de förtjena att älskas såsom menniskor.
</p>

<p>
Det är en fördom, att unga flickor icke kunna sympatisera
med fruar. Rosina är enka och hela trettiotvå år
gammal, således nära dubbelt äldre än jag; ändå tycker jag
det är så naturligt och passligt att kalla henne du. Likväl
är jag äfven till &bdquo;erfarenhet&ldquo; emot henne ett &bdquo;barn&ldquo;. Rosinas
lif har varit underkastadt stormar och vågor, frestelser
och strider; hon har gått segrande ur dem alla.
</p>

<p>
För det Emma Wodin är syster till den Edvard, med
hvilken jag säkert blifvit förenad, om lyckan smålett emot
<a id="page-49" class="pagenum" title="49"></a>
mig, och min far ännu lefvat, skulle jag väl haft skäl att
kallt stöta henne ifrån mig; men i stället kände jag mig
dragen till henne genom ett osynligt band, och hoppet lät
mig icke komma på skam. Emma är den känsligaste menniska
i verlden, och om hon, som redan fyllt sina tjuguåtta
år, än aldrig varit kär, så anser jag sådant än mera bevisa
djupet af hennes själ och renheten af hennes känslor.
</p>

<p>
Hvad det var underligt, då vi kommo att tala om Edvard!
Emma försvarade honom icke, utan ogillade helt och hållet
hans beteende emot mig. Och när jag försäkrade, att jag,
alltsedan den stund jag blef öfvergifven, icke älskat honom
det ringaste och knappt egnat honom en enda tanke, tryckte
Emma min hand och försäkrade, att hon alltid ogillat sin
bror i detta fall, men att hon nu gjorde det mångfaldt mera,
sedan hon lärt känna mig personligen. Är det en falsk stolthet
hos mig, men säkert är, att jag vid sådana ord af systrens
mun njöt en stor upprättelse och någonting svart, liknande
en mättad hämnd. Jag vill bedja till Gud, att han hädanefter
bevarar Celia för känslor af detta slag.
</p>

<p>
Huru kan en syster så dömma om sin bror? Jag tror
att om Clinton på samma sätt förbrutit sig emot en flicka,
som Edvard emot mig, så hade jag varit färdig att, om ock
med skengrunder och sofismer, bli en advokat för min
brors sak.
</p>

<p>
Emma frågade mig, huru jag skulle bete mig, om Edvard
ångerfull skulle återvända till mig och med ny kärlek
söka utplåna fläcken i den förra. Då svarade jag henne
hvad jag tänker, äfven nu på min kammare; jag skulle af
<a id="page-50" class="pagenum" title="50"></a>
hjertat gerna gifva honom min förlåtelse, jag ginge tillochmed
in på att bli honom en vän, men älska honom, ånyo
binda mig vid honom, det kunde jag ej. Ett sådant svalg
af kyla, en sådan kärlekens omöjlighet har blifvit befästadt
i detta bröst. Hellre hvilken annan än honom.
</p>

<p>
Då tryckte Emma ånyo min hand och sade: &bdquo;godt Celia,
jag skall rätta mig derefter. Min mening var väl den, att
ånyo komma min bror att minnas sina löften, men såsom
det nu är, ser jag att det icke går an att vidröra det ämnet.
Låt mig likväl vara dig en vän!&ldquo;
</p>

<p>
Så talade Emma, och mer än hennes ord, öfvertygade
mig troheten i hennes blick och ömheten i hennes handtryckning,
att hon menar det väl med Celia.
</p>

<h3 class="date" id="chapter-2-12">
d. 5 Dec.
</h3>

<p class="noindent">
Lifvet har gått sin hvardagliga gång, och på flera dagar
har jag ingenting haft att förtro åt mitt papper. Och det
stackars hvita pappret ser mig så längtande ut; något måste
jag väl skrifva.
</p>

<p>
Jag tycker just, hvad åtlöje det skulle väcka, om mina
små, föga intressanta konturteckningar ur en guvernants
händelsefattiga, obetydliga lif någon gång komme i händerna
på en opartisk kritikus! Jag tror sjelfva min bror, jag
tror sjelfva Clinton skulle småle godt, men satiriskt. Och
säkert skulle han säga, att jag efter allt utseende utlemnat
det vigtigaste och sysslat med idel bagateller, såsom flickor
alltid göra. Derföre skall han icke heller få se mitt album;
han skall icke få veta ens, att jag för ett sådant.
</p>

<p>
<a id="page-51" class="pagenum" title="51"></a>
Men jag börjar bli sömnig, och sannerligen jag heller
för denna gång har mera att skrifva.
</p>

<p>
Adjö, mitt album!
</p>

<h3 class="date" id="chapter-2-13">
d. 10 Dec.
</h3>

<p class="noindent">
Altför besynnerligt, att en stor del af hvad jag upptecknat
skall röra min elev af maskulina slaget. Om någon finge
kasta en blick i dessa papper, så skulle han väl tro, att
trettonåringen Axel gjort något intryck på sjuttonåringen Celia.
Men då skulle kanske Celia försvara sig och säga: &bdquo;det
är icke så underligt att fästa sig vid den originelaste och
pikantaste i hela sin omgifning.&ldquo; Och samma försvar har
jag äfven nu tillhands, för att förneka första meningen i
detta stycke. Det är <em>icke</em> altför besynnerligt.
</p>

<p>
I dag hände vid lektionen någonting, som gjorde mig
ganska distraite och kom mig att rodna ända upp till öronen
för denne knappt halfvuxna gosse. Det var i fransysk explikation.
Jag frågade huru <em>ciel</em> har i pluriel. Axel svarade
intet, utan tycktes fundera.
</p>

<p>
&mdash; Nog vet väl Axel, huru <em>ciel</em> har i pluriel &mdash; sade
jag efter en temlig paus.
</p>

<p>
&mdash; Jag vet det ganska väl, och skulle genast bordt svara,
men jag blef förvirrad, när jag tänkte på det ordets likhet
med ....
</p>

<p>
Här tystnade han, såg ner, men kastade efter några
ögonblick sina stora alfvarsamma ögon på mig och sade:
</p>

<p>
&mdash; Någonting faller mig in. Lofvar mabonne att, på förhand
gå in på hvad jag vill?
</p>

<p>
<a id="page-52" class="pagenum" title="52"></a>
&mdash; Hvad tänker Axel på? Midt under timmen, som eljest
icke är lång, faller Axel in med sådana parentheser.
</p>

<p>
&mdash; Lofvar mabonne, att på förhand gå in på hvad jag vill?
</p>

<p>
&mdash; För att snart komma ifrån detta ämne, som icke hör
till saken, så kan jag då lofva. Men det får icke vara någonting
näsvist eller obehörligt. Jag skall kunna gå in
derpå, utan att ...
</p>

<p>
&mdash; Alltid har mabonne sådana elaka ord att ge mig;
helt andra ger mabonne åt systrarna. Kan mabonne verkeligen
tro, att jag vore i stånd att be mabonne på förhand
gå in på någonting, som icke bra går an!
</p>

<p>
&mdash; Nå, jag går då in derpå, men förbehåller mig rättigheten
att pröfva sedan ...
</p>

<p>
&mdash; Bra, jag kan tillåta mabonne det ... Hör mig då
nu! Jag blef frågad om pluriel af <em>ciel</em>; då glömde jag att
svara, ty jag mindes ett annat ord, som liknar det mycket.
Hvad det är för ett ord, menar ..., det är <em>Celia</em>; jag vet
ett tredje ord, som liknar dem begge, det är det latinska
<em>coelum</em>. Det är besynnerligt att namnet Celia skall både i
fransyskan och latinet så mycket likna det ord, som betyder
<em>himmel</em>.
</p>

<p>
&mdash; Och hvart vill Axel komma med detta prat?
</p>

<p>
&mdash; Jag tycker att <em>ditt</em> namn, Celia, så väl passar för
dig. Och ditt namn är som en himmel.
</p>

<p>
&mdash; Men passar det att Axel kallar mig du?
</p>

<p>
&mdash; Om det passar, vet jag icke. Men jag vill hädanefter
kalla dig Celia. Huru låter <em>mabonne</em> emot <em>Celia</em>! Hvarföre
skall jag måsta titulera Celia på samma sätt, som man
<a id="page-53" class="pagenum" title="53"></a>
brukar titulera gamla, fula och elaka guvernanter, som äro
ingenting emot Celia.
</p>

<p>
&mdash; Är det nu detta, som Axel begär af mig?
</p>

<p>
&mdash; Ja, Celia, nog är det så.
</p>

<p>
&mdash; Och huru kan Axel tro, att jag kan uppfylla en sådan
bön? Hvad skulle mamma säga, och alla de andra?
</p>

<p>
&mdash; Tror Celia, att jag skulle vilja säga Celia i sällskap
med andra ... nej, med Celia ensam. Just när jag är ensam
med dig, är det roligt att kalla dig så.
</p>

<p>
&mdash; Men just då vi äro på tu man hand, är det allra
mest orätt af mig att låta Axel kalla mig <em>du</em>, eller Celia.
</p>

<p>
&mdash; Är det orättast då? kanske är det så. Men, Celia,
jag ber dig så vackert, tillåt det. Celia skakar på sitt hufvud,
<em>Celias hufvud</em> ..... Men jag säger någonting. Om
Celia vill det eller icke, jag kallar ändå dig för Celia. Åtminstone
nänns väl Celia inte slå mig derför. Ochså vågar
Celia icke heller slå mig, som är lika stark som du. Tänk
om jag då skulle slå tillbaka, så skulle jag sedan dö af
sorg. Och så skulle Celia få gråta på min graf. Celia, var
god emot mig, som för din skull visst skulle vara färdig att
springa i elden. Någongång i verlden, Celia ...
</p>

<p>
Chrestomathin hade han lagt åt sidan, och jag kom ej
ihåg lexan mer. Jag gick in uppå hvad jag icke för eller
vill återtaga, men säkert måste ångra.
</p>

<p>
Jag skulle likväl icke vilja tro, att min nyaste dukamrat
har något välde öfver sin lärarinna. Det måtte väl aldrig
vara så! Men mycket intresserad af den lilla varelsen
är jag, det är sannt.
</p>

<h3 class="date" id="chapter-2-14">
<a id="page-54" class="pagenum" title="54"></a>
d. 20 Dec.
</h3>

<p class="noindent">
I dag fick jag den underrättelsen, att min principale
icke plägar tillbringa jularna i staden, utan på landet.
Hon äger, hvad jag icke förut vetat, en rätt stor landsgård,
belägen, jag vill minnas, i Somero socken, ungefär sju mil
ifrån Åbo. &bdquo;Societeten i denna och nästgränsande socknar
är icke att förkasta &mdash; sade hofrättsrådinnan &mdash; och jag hoppas
du, min snälla Celia, icke skall finna dig obelåten med
en liten sejour på landsbygden.&ldquo; Jag svarade naturligtvis
<em>ja</em>, och är rätt belåten med att komma på landet, ehuru det
är vinter och stadsbullret nu icke är så i öronen skärande,
som den tiden kärrorna och vagnarna låta höra sina disharmoniska
ljud.
</p>

<p>
Det förvånar mig emellertid att min principale, som är
eller tyckes vara så road af stadslifvet och &bdquo;den finare societeten,&ldquo;
har mod att slita sig derifrån just den tid, stadslifvet
söker visa sig från sin mest lysande sida och verkeligen
innebär så mycket lockande. Jag är färdig att kalla det
vackert, att ifrån staden och fåfängan fly till landet och oskulden
just då, när våra sinnen som mest böra vara öppna för
heligheten och friden. Julklockorna på landet har jag alltid
tyckt äga en högtidligare klang, än julklockorna i staden.
Månne det är derföre att de, som på landsbygden samlas till
Herrans hus, oaktadt de äro till antalet färre, göra det mera
omedelbart, och mindre ledda af flärden? Allmogen följer
sin barnatro, de bildade eller förbildade äro så sällan barnsligt
rena.
</p>

<p>
&bdquo;O, det är visst, att i qväll, i qväll, I qväll vill ett barn
<a id="page-55" class="pagenum" title="55"></a>
jag vara, Så glad och säll I gladaste syskonskara,&ldquo; står det
i Topelii Ljungblommer.
</p>

<p>
Gerna lemnar jag staden emot landet, när julen stundar.
</p>

<h3 class="date" id="chapter-2-15">
d. 26 Dec.
</h3>

<p class="noindent">
Ja, vi hafva firat julen på landet. Jag kan säga att jag de
båda juldagarne mera tänkt på Gud, än långa tider förut.
Mina känslor ägde af bitterhet icke det ringaste nu, men af
tacksamhet ägde de mycket. Men hvarföre förhäfva mig!
Måtte jag för hvarje jul blifva alltmer ett barn; måtte tron
allt heligare flöda in i mitt hjerta!
</p>

<h3 class="date" id="chapter-2-16">
d. 27 Dec.
</h3>

<p class="noindent">
Det är nästan med våld, som man i dag rycker mig till
en dans. Genom en enda dans kunna alla goda rörelser utplånas,
och Celia blir intet annat än en verldsmenniska.
</p>

<p>
Hvarföre skola menniskorna just inviga julen till sådana
nöjen? Är det för att förjaga de goda föresatser, de så
nyss möjligen fattat? Under ändå, att den ädla landsbygddens
folk häruti skola vara så lika stadens barn. Och derpå
kom jag icke att tänka förut! Sannt säger Geijer: &bdquo;Vi
menniskan sågo på fremmande kust På samma sätt lefva
och dö.&ldquo;
</p>

<p>
Är det orätt af mig att beqväma mig till denna dans?
Eller vore det fördomsfullt och pjåkigt att bli borta derifrån?
Knappt tror jag det sednare. Men jag må fara.
</p>

<p>
Hofrättsrådinnan menar det vara skada, att min gråa sidenklädning
(som hon utöfver alla mina pretentioner gaf mig
<a id="page-56" class="pagenum" title="56"></a>
till Julklapp, utom mycket annat) icke kan vara färdig ännu.
Godt, jag klär mig då i den svarta tibetsklädningen, såsom
ett tecken att det är nästan emot min vilja, jag jultiden
dansar.
</p>

<h3 class="date" id="chapter-2-17">
d. 28 Dec. kl. 3.
</h3>

<p class="noindent">
På en landsbal går det häftigare till, än jag kunnat ana.
Nästan utan afbrott följer dans på dans, och efter supén
dansades ännu nästan lika många danser, som på en assemblée
i staden. Före kl. half till sex hade ingen ens tänkt
på att bege sig af. Hvad åter förplägningen och särkildt
drickandet beträffar, så ser det verkligen ut, som om &bdquo;landsherrarne&ldquo;
tidtals vore underkastade en långvarig fasta i den vägen
... så tappert dricka de. Efter råd och lägenhet blir då
den ena mera rörd än den andra.
</p>

<p>
Nu minnes jag en dialog emellan Clinton och en utländning,
en John Bull af det finare slaget. Det var i Helsingfors.
Engelsmannen, som nyligen kommit från en resa
i Österbotten, tog sig om hufvudet och beklagade sig, att
man knappt i något land blir tvungen att dricka så mycket
som i Finland, så framt man någotsånär vill följa med. Åtminstone,
tillade han, å landsbygden. &mdash; Nå, det bevisar ju
gästfrihet hos värdarne, menade Clinton. &mdash; &mdash; Ganska
sannt, svarade engländaren, men gästerna borde dock icke
missbruka denna gästfrihet. Sådant borde anmärkas i tidningar,
eller kanske hellre, på ett fint och satiriskt sätt, i
romaner. &mdash; Åh, inföll Clinton torrt, våra tidningar befatta
sig icke med dylikt ..... sådant bruka vi ej. &mdash; &mdash; Ja så,
<a id="page-57" class="pagenum" title="57"></a>
här finnas således icke några egna romaner, men &mdash; fortfor
den skämtsamme engelsmannen, i det han såg på mig &mdash;
skulle det icke gå an, att det täcka könet gåfve små föreställningar;
sparlakans-lexor göra ofta god verkan. &mdash; &mdash;
Väl möjligt, svarade Clinton, men de hålla så mycket af
oss. Våra fruntimmer förlåta oss.
</p>

<p>
En bal är i stånd att förvandla natten till dag. Jag känner
mig icke endast icke det minsta sömnig, utan till och
med vaknar hos mig en lust att fortsätta med upptecknandet
af hvad den händelserika natten för mig ägde ljuft och
ledt. Ja, jag vill försöka.
</p>

<p>
Värden, häradshöfdingen Lingh, var utmärkt artig och
förekommande emot mig, och sörjde nog för att jag fick dansa.
Tidt och ofta presenterade han för mig den eller den
kavaljeren. De fleste voro rätt hyggliga och skötte konversationen
ganska bra, så att jag om dem har ingenting att
anmärka. Derföre vill jag icke tala om dem vidare.
</p>

<p>
Men om <em>tvenne</em> af kavaljererna måste jag tala, oaktadt
de minnen, de väcka, sannerligen äro ganska obehagliga.
</p>

<p>
Den ena var Assessor Abelin. Äfven han hade anländt
till orten ... troligen för min principales skull. Så trodde
jag, och ... jag vill tro det ännu.
</p>

<p>
Som jag aldrig låter binda mig för mer än den första
blifvande dansen, hände sig att Abelin, som tycktes veta
deraf, med lätthet eröfrade mig för två danser. (Jag vet
icke just, huru jag annorlunda skall uttrycka den sista meningen.)
I den första dansen var han såsom vanligt, men i
den andra var han till en början tyst och sluten. Jag tillät
<a id="page-58" class="pagenum" title="58"></a>
mig att fråga orsaken dertill. Då svarade han ... jag
minns icke, huru orden föllo ... nog af, han talade sådant,
som ... Hvad skall jag dölja sanningen för mig
sjelf? Han erbjöd mig sin hand för lifvet. Han friade ....
Huru jag rodnade då, och stundom bleknade! .... Jag
svarade, hvad minns jag hvad det var, men ifrån mitt uppriktiga
hjerta var det. Aldrig, aldrig skulle jag gifta mig
med en sådan som Abelin! Att bli anständigt försörjd (hvilken
sträng han äfven var ogrannlaga nog att anslå) genom
en man, den jag icke kan älska, är för mig en vedervärdighet
och en leda. Åtminstone är Celia i det fallet bättre, än
många andra flickor. Ja, ja ..... Hvad vet jag, hvad jag
svarade i min obehagliga förvirring. Kanske börjades det
med tacksamhet för hans ädla anbud, men det slutade så,
att assessorn vid dansens slut tycktes förstå, att han fått
afslag.
</p>

<p>
Efter dansen kom <em>Axel</em> till mig med de framhviskade
orden: &bdquo;söta Celia, dansa icke mer med assessorn, utan
om han kommer, så säg att du är uppbjuden. Här finnes
en, som, det såg jag, visst icke var nöjd med att han dansade
med Celia den andra dansen. Och den der, som jag
icke vill säga hvem det är, kan derföre bli stygg emot
Celia.&ldquo;
</p>

<p>
Så sade Axel och jag hann knappt öfvertänka meningen
med ett sådant yttrande, ty åter spelade musiken,
och jag blef upptagen af Axel. Han talade med mig lifligt
under dansen, men icke mer i den berörda riktningen.
</p>

<p>
Nu har jag litet närmare tänkt öfver, och jag tycker mig
<a id="page-59" class="pagenum" title="59"></a>
ha märkt något, som jag icke vågar skrifva. Ty pappret är
i vissa fall såsom en förtrogen, på hvilken man icke får inplanta
misstankar, som kunna vara lösa.
</p>

<p>
Men nu vill jag öfvergå till den andra kavaljeren. Ida
Elin, med hvilken jag på några dagar hunnit bli ganska bekannt,
berättade mig på förhand en hop saker om en ung
man, som för det närvarande uppehöll sig i socknen i embetsförrättningar.
Enligt hennes beskrifning skulle det vara
en den märkvärdigaste menniska i verlden, snillrik i hög
grad, mångsidig ända till förvåning, talangfull. Hans karakter
var (enligt Ida) en sammansättning af motsägelser:
stolt, ädel och hurtig, men stundom försigtig ända till feghet.
Han var på en gång den egenkäraste och den ömsintaste
menniska i verlden. Vid ett tillfälle hade han kastat
sig i ögonskenlig lifsfara för ett barns skull; dervid hade
han sagt till dem, som sökte afråda honom ifrån vågstycket:
&bdquo;jag vet, att det är nog mycket vågadt, men stor blir äfven
min belöning, om jag lyckas, när modren med glädjestrålande
ögon tackar sitt barns räddare.&ldquo; Och han lyckades.
En annan gång åter (han var då omgifven af bara fruntimmer)
hände sig, att en gammal fattig gumma föll i ån.
Han skulle då blott behöft att hjelpa till att skjuta jullen i
vattnet, och utan all lifsfara skulle han räddat den gamla.
Men se, då rörde ha&rsquo;n sig icke det minsta; han smålog blott och
sade skämtande: &bdquo;gamla menniskor blifva så kära i lifvet,
att det kan vara så godt att lära dem dö vid första lyckliga
tillfälle. Eller ha&rsquo;n J, mitt herrskap, någonsin hört att någon
menniska, som öfverstigit sina sextio år, tagit lifvet af
<a id="page-60" class="pagenum" title="60"></a>
sig&ldquo;? Så der skämtade han, medan gumman kämpade med
det våta elementet. Och den stackars gumman fann der äfven
sin graf. Vi &mdash; menade Ida &mdash; betraktade honom då
med afsky, blandad med beundran öfver hans nyligen visade
sjelfuppoffring.
</p>

<p>
Hans bana vid universitetet hade äfven varit högst besynnerlig.
Student vid femton års ålder, undangjorde han
på ett och ett halft år tre examina, så att han innan sitt
fyllda sjuttonde år blef auskultant vid Åbo Hofrätt. Der
ledsnade han snart vid kamratskapet, såsom han sade, och
for åter till Helsingfors. Eter två års tid blef han filosofie
magister, samt icke lång tid derefter lärare vid trivialskolan.
Åter ledsnade han, skiljde sig ifrån sin post, gjorde sedan
på halftannat års tid ingenting annat än spelade (de första
nio <a id="corr-5"></a>månaderna) och rumlade (de nio sednare). Antingen han
nu hade fått afsmak för ett så äfventyrligt lif eller ej, nog
af, han sammankallade några sina kamrater, dem han förtrodde,
att han icke ansåg sig vuxen någonting sådant, som
att vara spelare eller rumlare ex professo. Då han emellertid
hade skingrat hälften af sitt arf, tog han dem till råds
angående hvad han egentligen <em>nu</em> skulle slå sig på. En af
dem hade då uppmanat honom att bli landtmätare! Rådet
behagade mannen; han studerade på sin examen någon liten
tid, och blef landtmätare.
</p>

<p>
Ida menade, att då han redan varit landtmätare i två
och ett halft års tid, så var att hoppas, det han icke mera
skulle slå om. En gång hade han sagt; &bdquo;det är mera enligt
med min själ, att samtala med träd, mossor och stenar, än
<a id="page-61" class="pagenum" title="61"></a>
med inskränkta, fördomsbetagna kamrater, eller oklarsynta
snusförnuftiga förmän.&ldquo;
</p>

<p>
Ännu en sak erinrar jag mig, hvarom Ida var nog obeskedlig
att sqvallra. När det några dagar förut hade varit
fråga om mig, hade han sagt liksom för sig sjelf: &bdquo;kanske
blir hon ett blad i mitt hjertas bok ... ja, det anar mig,
att hon skall spela en roll i min lefnadsdram.&ldquo;
</p>

<p>
Så mycket har jag skrifvit om honom, men hvad blef
det af!
</p>

<p>
Bäst jag efter första dansen med assessorn satt bredvid
Ida, framträdde der en ung man, som jag ännu icke sett
under qvällen. Han stannar midt framför mig och säger:
</p>

<p>
&mdash; Detta är det enda fruntimmer i societeten, som jag
egenteligen icke har äran känna. Således är det Celia
Ina Wärn. Ah, men mitt minne vaknar: &bdquo;en annan gång
mera, mamsell Wärn.&ldquo; Så har jag då slutligen funnit dig,
Armida. Enda älskade, nu lemnar jag dig icke mer.
</p>

<p>
Ja, han hade rätt; hans minne var troget. Det var min
bekantskap ifrån Vista gästgifveri.
</p>

<p>
Öfverraskad af ett så ovanligt tilltal, som knappt tillät
ett svar, kunde jag icke heller säga någonting. Han fortfor:
</p>

<p>
&mdash; Du ser förvirrad ut, lilla menniska. Men mamsell
Wärn må veta, att det är om er jag sagt: &bdquo;det anar mig,
att hon skall bli ett blad i mitt hjertas bok.&ldquo; Ida är god
presenterar mig för detta förtjusande väsende.
</p>

<p>
Ida, med hvilken han ändå verkligen var du, blef lika
altererad som jag, och hon kunde blott framstamma: Josef!
</p>

<p>
&mdash; Så är mitt förnamn, men tillnamnet?
</p>

<p>
<a id="page-62" class="pagenum" title="62"></a>
&mdash; Josef, hvad felas dig, hvad tänker du på? &mdash; sade
Ida hviskande.
</p>

<p>
&mdash; Mitt tillnamn skall du säga. Bättre sent än aldrig;
bättre förr än sednare. Fatta mod, Ida.
</p>

<p>
&mdash; Nå ja, Celia. Detta är filosofie magistern, ingeniör
Josef v. Degen. Är det nu nog, obeskedlige?
</p>

<p>
&mdash; <em>Du</em>, Ida har fullgjort allan rättfärdighet. Icke så din
kamrat med de svarta lockarna, herrliga ögonen, röda friska
kinderna, och läpparna sen! Ty vidare fram vill jag icke förvilla
mig. Endast derhän, att ni måste <em>tala</em>!
</p>

<p>
&mdash; Jag vet sannerligen icke hvad jag skall säga, då jag
måste tala på befallning &mdash; svarade jag, halft förlägen,
halft ond.
</p>

<p>
&mdash; Hvad ni nu sade, var verkligen det allrabästa. Mer
behöfdes ej för denna gång. Nu fick jag höra äfven er röst,
och dess klang är bra. Rösten är vigtigare än man i allmänhet
förmodar. &bdquo;Mera en annan gång, mamsell Wärn.&ldquo;
</p>

<p>
Han gick bort, och efter en litet obehaglig paus sade
jag till Ida: &mdash; han är verkeligen besynnerlig.
</p>

<p>
&mdash; Ja, kära Celia, det kommer sig deraf, att han af
denna aftons goda tyckes hafva kommit litet utur sitt vanliga.
Eljest är han icke så öfverdrifven.
</p>

<p>
&mdash; Du tycks vara särdeles intagen af honom.
</p>

<p>
&mdash; Skulle jag icke vara det! Skulle du veta, huru god
han var emot oss: mätte upp min fars mark utan någon ersättning,
och gaf dessutom min far så goda råd i inrättningen
af jordbruket, att pappa säger, det vi derigenom, i stället
för att vi nu äro fattiga, kunna bli välmående. Och för
<a id="page-63" class="pagenum" title="63"></a>
att kunna uppkasta sådana råd, sparade han ingen möda,
icke heller tid. Jag kan icke vara ond på honom, om han
ock för det närvarande är litet &bdquo;se så der.&ldquo;
</p>

<p>
Ingeniör v. Degen dansade väl icke, men vid slutet af
den dans, jag dansat med Axel, infann han sig åter och
sade helt obesväradt:
</p>

<p>
&mdash; Jag tror att denna lilla gosse äfven ämnar ha en roll
i den dram, der vi båda bli hufvudpersonerna.
</p>

<p>
Axel, som ärnat gå bort, hejdade sig vid dessa ord,
och ... antingen han nu förstod meningen i dem, eller
blott anade densamma ... nog af, han vände sig om och
sade helt sturskt:
</p>

<p>
&mdash; Hufvudperson eller icke, men visst skall min roll
bli bättre än morbrors.
</p>

<p>
&mdash; Det fröjdar mig, att du är ett så qvickt barn &mdash; sade
v. Degen och klappade Axel på axeln. Den stackars Axel
blef härigenom liksom afväpnad och drog sig misslynt
undan.
</p>

<p>
&mdash; Det tycks förvåna er, att Axel kallar mig morbror;
saken är den, att jag är köttslig kusin med hans fru mor,
men den nådiga frun tycks icke stort låtsa om en fattig
stackare som jag. Hon anser mig säkert för en vidlyftig person
och ... kanske har hon rätt häri.
</p>

<p>
Härifrån öfvergick han åter till andra ämnen, och var
stundom intressant, stundom näsvis. Jag visste icke, hvad
ton jag skulle antaga med honom, och jag var i högsta grad
förlägen, ty småningom vändes allas blickar på oss. Sluteligen
bjöd han upp mig till kotiljongen, som nu skulle börjas,
<a id="page-64" class="pagenum" title="64"></a>
och jag kunde icke säga nej. Då aflägsnade han sig
och råkade möta sin kusin, min principale.
</p>

<p>
Det var då att se, huru denna, långt ifrån att visa sig
fjär, inlät sig med honom i ett ganska lifligt samtal. Efter
dettas slut kom hon till mig och sade sakta:
</p>

<p>
&mdash; Jag såg att min kusin talade med Celia, men jag
såg äfven, att Celia icke stort var agréerad af hans samtal.
</p>

<p>
Hon sökte derefter i ett långt andragande urskulda ett
tillstånd, som det, hvari v. Degen tycktes befinna sig.
</p>

<p>
Min principale är i allmänhet fåordig och icke särdeles
vältalig. Så bra som nu, minns jag henne aldrig hafva talat,
och likväl gällde det en, som sade sig af henne vara
öfversedd. Jag förstod ej detta och förstår det knappt
ännu.
</p>

<p>
Axel hade stått på ett litet afstånd och kanske uppfångat
ett och annat uttryck. Jag hade stigit upp och skiljt
mig ifrån Ida. Då kom Axel och sade med en bedröfvad
min: &mdash; hvad sade mamma åt Celia? Bad hon dig, att icke vara
oartig emot hennes kusin? Säg, snälla Celia!
</p>

<p>
Jag blef litet förlägen för den lilla påhängsna pojken,
i och med detsamma jag började ana att hofrättsrådinnans
tal var ett <a id="corr-7"></a>indirekt försvar för gynnaren v. Degen. Jag svarade
Axel just ingenting, och han fortfor:
</p>

<p>
&mdash; Celia skrattar åt mig, för att jag är liten. Men om
jag icke är hälften så gammal, som mamma eller morbror,
så menar jag ändå med Celia dubbelt mera väl än de. Hör
mig Celia! Tro icke mamma, för mamma har visst någon
mening under allt detta. Och tro icke heller magister Degen,
<a id="page-65" class="pagenum" title="65"></a>
för han är aldrig någon bra menniska. Celia, Celia,
älska icke honom, tag honom icke till din man!
</p>

<p>
&mdash; Tokiga gosse, huru tänker du sådant?
</p>

<p>
&mdash; Nog ser jag, att Celia nu är ond på honom, nu då
han är drucken. <em>Men sedan en gång, när han är bra
igen, så ångrar sig Celia, och blir alldeles för
mycket god emot honom.</em>
</p>

<p>
I detsamma spelte man upp till kotiljong, och den rara
f. d. hofrättsauskultanten, numera fil. magistern och vice
landtmätaren Josef v. Degen kom att placera mig.
</p>

<p>
Emellertid var det märkvärdigt att se, hvilken förändring
nu i hast tycktes ha försiggått med denna menniska. Nu
var han stilla, nästan blyg, och talade i allmänna ämnen,
såsom folk bruka mest. Dessa allmänna ämnen behandlade
han dock icke på allmänt vis, utan bifogade tidt och ofta en
satir eller allusion.
</p>

<p>
Så långt och i början var allting bra, men vid en tur,
i hvilken jag hade mycken tur att bli upptagen, skiftade han
både färg och ton och yttrade sig ungefär så: &bdquo;de tro sig
göra en dam på det högsta förbunden genom de der upptagningarne,
men åtminstone är det en plåga för mig.&ldquo; Straxt
derefter kom åter en kavaljer, för att taga upp mig. Då afböjde
v. Degen detta, sägande: &bdquo;ursäkta, herre, min dam
har blifvit för mycket fatiguerad, för att denna gång kunna
göra herrn den äran.&ldquo; Då inföll jag ... var det väl eller illa
gjordt? ... jag inföll: &bdquo;ånej, herr magister, jag är icke trött.&ldquo;
När jag återkom till min kavaljer, hade han förändrats högst
oförmånligt; det var liksom hade alla furier fått insteg i
<a id="page-66" class="pagenum" title="66"></a>
hans bröst. Han andades våldsamt och tungt, hans ögon
liknade dem af en tiger. Intet sade han, tills en dam kom
för att taga upp honom, då han med sakta, men djup ton
talade: &mdash; bort, jag vill tala med denna <em>donna</em>. Stött och
förlägen aflägsnade sig damen. Nu skulle det således hört
till saken, att han talat, men ... han teg. Det var liksom
han velat tillintetgöra mig med sin tystnad. Hvad jag då
längtade efter, att någon dam (det var en sådan tur nu)
kommit och tagit upp Celia. Men de obarmhertiga kommo
<em>icke</em>, de rädda dufvorna <em>vågade icke</em> störa tigern, som
lurade på sitt rof. Slutligen, hvad gjorde han? Medan vi
sutto bredvid hvarandra tysta, tillät han sig en näsvishet,
som föranlät mig att uppstiga från min plats och draga mig
till ett annat rum. Derifrån kunde jag ändå se, huru han
på sin plats satt qvar helt lugn. Och när någon nu kom
och tog upp honom, hade han ingenting deremot; han tycktes
skämta med damerna, hvilket förargade mig.
</p>

<p>
Eter dansen sökte han upp mig och sade: &mdash; <em>ni</em> sårade
mig; <em>jag</em> er än värre, <em>ni</em> mig än värre, ehuru rättvist. Är
det icke en bild af, att våra öden bli flätade i hvarandra?
Jag har sagt, att Celia skall spela en roll i min lefnadsdram;
nu säger jag: jag skall ha en roll i dramen af Celias lif ....
För denna gång nog!
</p>

<p>
Han tog några steg och märkte en gammal herre, som
gick der ensam och melankolisk. Med denne inlät sig v. Degen,
alldeles såsom han skulle glömt att jag fanns till i verlden,
i ett samtal, som blef allt lifligare, ju längre det led.
De talade ganska högt, så att jag väl kunde höra, hvad de
<a id="page-67" class="pagenum" title="67"></a>
sade. Frågan var först om, huru orätt det är af landtmätare
att skifta mark så, att landtmannen måste ställa sina gärdesgårdar
i spetsiga vinklar. Derifrån öfvergingo de till fråga
om, huru bonden, äfven utan landtmätarens tillhjelp, slöser
med gärdselämnen, huru han ofta hugger ned en granbuske,
af hvilken han icke kan få mera än <em>en</em> stör, o. s. v. ....
Det förargade mig, att han skulle tala så klokt och så
lugnt.
</p>

<p>
Bäst jag stod der så, sprang Axel till mig och hviskade:
&mdash; Celia, söta gulle, engla Celia, du glömmer ju hvad jag
sade. Huru du drömmer, ibland ser du på golfvet, och sedan
åter på <em>honom</em>!
</p>

<p>
Nu kom på mig en rörelse, såsom om mitt hjerta velat
brista. Men sedan kläckte det i bröstet på mig så ljuft.
Jag kände inom mig ett innerligt begär att kyssa denna lilla
trettonåriga gosse. Han föreföll mig såsom en engel, såsom
<a id="corr-8"></a>mitt lifs goda genius.
</p>

<p>
Vid supén satt Axel bredvid mig i den ena inre vinkeln
af det stora hästskobordet. v. Degen satt snedt emot; han
tycktes vara ett af de lifvande elementerna i sällskapet. Han
drack mycket, nästan ursinnigt, men han tycktes bli allt
mera städad, alltmera intresserande. Så ofta jag såg på honom
(såsom alla gjorde), såg Axel på mig och drack mig till.
Engång sade Axel med underlig ton: Celia. Då skulle jag
åter velat kyssa honom, men jag täcktes icke.
</p>

<p>
v. Degen var den enda, som förfogade sig bort straxt
efter supén. Med nöje hörde jag, att han skall resa bort
ifrån socknen.
</p>

<p>
<a id="page-68" class="pagenum" title="68"></a>
Sedan dansade jag så många danser, som de andra. Men
jag gjorde det utan egentligt nöje.
</p>

<p>
Jag ser, att jag nu skrifvit det längsta stycket i mitt
album. Halftannat ark! Och klockan? Himmel ..... hon
är två!
</p>

<h3 class="date" id="chapter-2-18">
d. 2 Jan. 1849.
</h3>

<p class="noindent">
I går var det nyårsdag och man önskade godt nytt år.
Det var den första nyårsdag, som äfven jag sjelf önskade
mig ett godt nytt år! Godt nytt år, Celia!
</p>

<p>
Jag tycker icke om, att de gamla goda nyårsvisiterna börja
bli aflagda. Finns det några visiter i verlden, hvilka förtjena
att göras, så är det visst nyårsvisiterna, vid hvilka till och
med några utan hjertlighet frampladdrade ord helgas af den
enkla och sköna inre tanke, af hvilken de äro ovärdiga representanter.
Men är hjertligheten med, då hafva nyårsvisiterna
ett än högre värde. Det kan visst vara bra att, då man
vill <em>slippa</em> nyårsvisiterna, sammanskjuta någonting till förmån
för fromma inrättningar, nödlidande m. m., men det ginge
ju an att <em>göra</em> visiterna, och <em>ändå</em> hjelpa nödlidande m. m.
</p>

<p>
Dessa tankar äro dock icke mina egna, utan v. Degens.
Och jag upptecknade dem, liksom de varit mina egna!
</p>

<p>
Magister v. Degen hade icke rest bort, utan han var på
gårdagens dans. Anade han, att jag, om jag vetat att han
skulle infinna sig der, alldeles icke skulle kommit dit. Utspridde
han ett sådant rykte endast för att föra mig bakom
ljuset? Blott <em>mig</em>? kan han äga en sådan gissningsförmåga
och skarpsinnighet?
</p>

<p>
<a id="page-69" class="pagenum" title="69"></a>
Jag måste medge, att han i natt visade sig från en fördelaktig
sida. Två danser dansade han med mig, den andra
och <em>kotiljongen</em>. Och när någon nu tog upp mig, visade
han sig glad och sade engång, liksom han alls icke erinrat sig
den förra balen: &mdash; det fägnar mig, att äfven andra menniskor
dela smak med mig. &mdash; Ett sådant smicker misshagade
mig ej.
</p>

<p>
Vid supén kom jag oförmärkt att bli indragen i ett samtal
med fyra à fem personer. Då märkte jag, huru han,
full af finhet, understödde mina anspråkslösa yttranden, huru
han behändigt förde mig till det rätta igen, då jag på fruntimmers
vis ville flyga öfver till ämnen, som egentligen icke
hörde till saken. Ja, han förklarade så väl meningen af hvad
jag sagt, att jag rodnade öfver att hafva sagt någonting så
vackert, att jag kommit fram med så sköna idéer. Allt detta
gjorde han med en sådan låtsad likgiltighet eller opartiskhet,
att jag tror ingen annan märkte det än ... jag.
</p>

<p>
Ja visst tyckes han vara en ovanlig menniska. Men kan
han älska mig? Ville han godtgöra, hvad han förra gången
brutit? Jag tror det sednare, men jag vill icke tro det förra.
</p>

<p>
Axel hade icke dansat med mig under hela aftonen.
När vi tagit afsked och voro i tamburen, hviskade han till
mig: stackars Celia, huru går det med dig, Celia?
</p>

<p>
Men jag känner det så väl: <em>sådan som denna, är
icke kärlekens början</em>.
</p>

<h3 class="date" id="chapter-2-19">
<a id="page-70" class="pagenum" title="70"></a>
Augustdagen.
</h3>

<p class="noindent">
I går åter en dans, och så roligt som der, har jag icke
haft. Min själ blef likasom förd på vågor, som voro af en
ljuf, drömlik natur.
</p>

<p>
Men när jag skulle sätta mig i släden, följde mig v.
Degen ut ... han hade äfven hjelpt kappan på mig ...
med den största varsamhet och delikatess hjelpte han mig
nu äfven i släden ... fällen stoppade han så sorgfälligt in
vid fötterna. <em>Han var van äfven vid sådant.</em> Sedan tog
han min hand, hviskade: &mdash; är Celia ännu rädd för mig?
Jag svarade: &mdash; har jag då varit rädd för er? .. Då sade
han åter: &mdash; kalla mig Josef, det låter bättre! ... Men jag
svarade: &mdash; nej, herr v. Degen, det gör jag icke ... Då
sade han intet, men när släden for af, stod han der bakpå
ett litet stycke väg, och sedan kände jag någonting ... likt
en kyss, som brände igenom dukarna och bahytten. Jag
vände mitt hufvud om, och såg honom ila bort åt karaktärsbyggningen.
</p>

<p>
Det var en lycka att min släde var den sista, och att
jag med mig hade blott kusken, att han kunde blott finska
och att han var enfaldig som ett spån.
</p>

<h3 class="date" id="chapter-2-20">
Knutdagen.
</h3>

<p class="noindent">
Detta är sista dagen i julhelgen. Julhelgen, huru har
jag firat den? Jag har låtit rycka mig bort af händelsernas
ström!
</p>

<p>
I dag har min principale en tillställning, visserligen ej
tilltagen i så stor skala, som de stadigboende sockneboernas,
<a id="page-71" class="pagenum" title="71"></a>
men likväl stor nog. Det kan vara femtio personer bjudna.
</p>

<p>
Jag har dragit mig ifrån salongen, för att en gång i mitt
album kunna omtala saker, som äro rätt färska och som
passerat rätt nyligen.
</p>

<p>
Abelin var nog artig att dansa med mig nu, såsom förut.
Men det plågar mig, att nödgas dansa med en man, åt hvilken
jag gjort ondt.
</p>

<p>
Axel dansade med mig denna gång. Bland annat som
han sade, minnes jag:
</p>

<p>
&mdash; Lofva mig någonting, Celia!
</p>

<p>
&mdash; Ja, ja, goda Axel.
</p>

<p>
&mdash; Lofva mig, om jag dör förrän du, lofva <a id="corr-10"></a>mig då, du
himmelska Celia, att gråta på min graf!
</p>

<p>
&mdash; Ja, ja, ja, lilla Axel; om så går, så skall jag visst
gråta. Tror Axel annat! .... Men kan Axel lofva mig någonting
i stället?
</p>

<p>
&mdash; Åja, det kan jag visst lofva. Hvarför icke det? Jag
lofvar; den dag Celia blir gift med honom der, skall jag
gråta så, som om Celias lycka vore i grafven. &mdash; &mdash; &mdash; &mdash;
</p>

<p>
Glacen är serverad och musiken spelar upp.
</p>

<h3 class="date" id="chapter-2-21">
En timme sednare.
</h3>

<p class="noindent">
När jag kom in, såg jag v. Degen i samtal med min
principale, och efter vanligheten tycktes samtalet vara mycket
animeradt. Jag tyckte icke om, att hennes blickar på
honom i hast blifvit så varma. Hon kunde, tycker jag, skänka
de varmaste blickarne åt assessorn.
</p>

<p>
&mdash; När Josef (det namnet låter verkligen bättre) såg
<a id="page-72" class="pagenum" title="72"></a>
mig, kom han snart till mig, och åter voro vi ett par i kotiljongen.
Och vi talade mycket ibland, och ibland voro vi
mycket tysta. Just då dansen slutades, gjorde han mig en
fråga, som kom min blod att sjuda varmt och min barm att
svalla högt. Jag minns icke, hvilken frågan var, men .....
jag kunde ej svara derpå. Då tryckte han sakta min hand
och hviskade. Men fast han hviskade, tyckte jag att denna
röst, <em>med dess obeskrifliga färgton</em>, bordt höras öfver
hela verlden. Han hviskade: &mdash; <em>ni älskar mig, tack,
tack!</em>
</p>

<p>
Såsom ett flor föll öfver min själ; allt försvann såsom
ett töcken för mina ögon. När jag vaknade, voro många
omkring mig och bestänkte mina tinningar med vatten. Jag
hade legat sanslös i Josefs armar, men jag kom mig åter.
</p>

<p>
Godt, att man lossat upp den trånga klädningen och
snörlifvets tyranniska band. Nu får bröstet svalla desto friare;
men äfven nu arbetar det våldsamt. Är kärleken <em>sådan</em>?
</p>

<p>
Här sitter jag ensam, ensam, med den frånvarande till
sällskap! Och jag skrifver detta i en outsäglig glädje och
smärta.
</p>

<h2 class="part" id="part-3">
<a id="page-73" class="pagenum" title="73"></a>
ANDRA BOKEN.
</h2>

<h3 class="date pbb" id="chapter-3-1">
<a id="page-75" class="pagenum" title="75"></a>
Åbo d. 16 Jan.
</h3>

<p class="noindent">
Hvad mitt rum förefaller mig ovanligt. Så var det icke
förr. Märkvärdigt ändå, att allt förändrat färg, i det yttre,
sedan min själ förändrat färg, i det inre!
</p>

<p>
Menniskorna fira marknad som bäst. Hvar och en tror
sig ha något vigtigt att uträtta. Så har äfven jag förr trott
mig ha vid marknader. Nu tycker jag min närvaro derute
är mindre nödig.
</p>

<p>
&bdquo;Här sitter jag ensam, ensam med den frånvarande till
sällskap.&ldquo;
</p>

<p>
Huru mycket ljuft hade jag icke att uppteckna, så mycket,
att ... jag allsicke hunne uppteckna så mycket. Någonting
måste jag väl ändå uppteckna. Det blir naturligtvis
om Josef.
</p>

<p>
Josef är den sol, omkring hvilken Celias stjerna vänder
sig. <em>Jag är ett blad i hans lefnads bok.</em>
</p>

<p>
Huru sade Josef Felixdagen?
</p>

<p>
&mdash; Förlåt mig, Celia, gårdagens ord. De voro sagda i
ögonblickets ingifvelse, utan beräkning.
</p>

<p>
Jag minnes dem icke mera &mdash; svarade jag, men kände,
huru högt jag rodnade öfver denna osanning.
</p>

<p>
&mdash; Förlåt mig &mdash; återtog Josef &mdash; ty jag älskar er.
</p>

<p>
&mdash; Jag svarade intet; han såg på mig; det påkom mig
ett begär att närma mig honom. Våra själar möttes på en
gång som våra läppar.
</p>

<p>
<a id="page-76" class="pagenum" title="76"></a>
Förlåt mig, min Gud, att jag icke kan beskrifva den
salighet, du skänkte mig i den första kyssen!
</p>

<p>
Celia är stum och fattig.
</p>

<h3 class="date" id="chapter-3-2">
d. 22.
</h3>

<p class="noindent">
Josef är i staden. Hvilken glädje! Han har förordnande
att skifta mark i närheten af staden. Ofta, ofta skall han
vara hos Celia.
</p>

<p>
Vi äro nu hvad man kallar förlofvade, visserligen icke
éclat, men icke heller i hemlighet.
</p>

<p>
Huru kunde det äfven förblifva en hemlighet? När någon
bryr mig för Josef, så kan jag ju icke dölja den glädje,
jag deröfver känner. Jag rodnar. Det är ändå så roligt.
</p>

<p>
Men det bästa af allt är ändå, att äfven Josef rodnar.
Han kan rodna! Det trodde jag icke om honom förrän i
går, när min principale brydde honom.
</p>

<p>
Josef har en stor sjelfbeherrskning, men äfven för honom
kunna stunder finnas, då känslan tar ut sin rätt. Deråt
är jag så innerligen glad. Jag finner, att han ändå icke är
ett altför högt väsende för min kärlek. Jag finner, att han
är en menniska, som är tillgänglig för menskliga känslor.
</p>

<p>
Ja, efter det Josef rodnade, är jag icke mera alls rädd
för honom. Jag vågar skämta med honom, jag vågar tala
med honom så barnsligt, som jag icke skulle våga med någon
annan. Och hvad det då fröjdar mig, när han säger,
att jag är alldeles barnslig. Ty jag vet att Josef anser barnasinnet
vara det högsta.
</p>

<p>
Men ännu ljufvare är, då han, smittad af mitt exempel,
<a id="page-77" class="pagenum" title="77"></a>
sjelf blir barnslig. Han hittar då på så många små oskyldiga
upptåg, att jag anser det vara omöjligt att med honom
nånsin ha ledsamt.
</p>

<p>
Jag vågade i går afton en anmärkning, som lutade ditåt.
Då sade han leende:
</p>

<p>
&mdash; Det kan vara så godt att min Celia tycker så, ty
vet Celia, tiden räcker nog till, att ha ledsamt med sin
man. Det är väl så utsedt, att vi skola bli man och hustru.
</p>

<p>
Åter rodnade jag, ty jag hade aldrig förrän nu kommit
att tänka på det han sist sade. Jag hade blott instinktmessigt
anat sådant. Det var liksom Josef skulle kunnat läsa i
min själ, ty han sade:
</p>

<p>
&mdash; Ja ja, Celia lilla; äfven om dylikt måste man tala och
komma öfverens. En åtrå bor i mannens bröst att få sin
älskade till maka. En motsvarande åtrå förefinnes säkert
hos den älskande qvinnan.
</p>

<p>
&mdash; Tro mig min Josef; aldrig har än din Celia .....
</p>

<p>
Härvid rodnade jag så häftigt, att alla pulsar brände.
Jag kunde icke fullborda min mening. Josef befriade mig
ur den plågsamma tystnaden:
</p>

<p>
&mdash; Du har rätt, du rena qvinna. Vår kärleks första
timmar böra icke vanhelgas med jordiska tankar på jordisk
utkomst, giftermål och mera sådant. Vi vilja helt och hållet
lefva i det närvarande, och lemna det kommande åt Gud
och ett vänligt öde.
</p>

<p>
När han sagt dessa ord, gick Josef bort. Jag vet icke
hvarföre dessa ord, så sköna de än voro, ingåfvo mig en
viss sorg.
</p>

<p>
<a id="page-78" class="pagenum" title="78"></a>
Men jag vill trösta mig. Jag har hört att kärleken icke
kan vara utan små sorger, barnsliga farhågor. Och om jag icke
är glad i morgon, så skall jag väl bli det, när Josef kommer.
Hans närvaro är mera tröstande än alla förnuftsgrunder.
</p>

<p>
Om Clinton skulle se mig sådan jag nu är, månne han
skulle nännas skratta åt mig?
</p>

<h3 class="date" id="chapter-3-3">
d. 29 Febr.
</h3>

<p class="noindent">
Huru länge du, min kära dagbok, fått sakna din väninna.
Men hvad har jag haft att skrifva?
</p>

<p>
Ja, när Josef varit i staden, har jag varit mer än lycklig.
Jag har kunnat lefva blott i min lycka. Och när han
varit frånvarande, så har jag visst saknat honom och kännt
en viss sorg, men så många minnen, så många förhoppningar
hafva gjort denna sorg ändå så ljuf, att jag för allt i
verlden ej velat mista den.
</p>

<p>
Jag har alltid varit lycklig. Dock hände i dag, när Josef
satt vid min sida, att jag började gråta. Var det öfvermåttet
af sällhet, som vållade dessa tårar, eller hvad var det?
</p>

<p>
Josef vårdade sig icke om, att fråga efter dessa tårars
orsak. Han blott kysste bort dem. Sedan vecklade han upp
min upphäktade hårfläta och började leka med mitt utslagna
hår. Jag blef nöjd deraf.
</p>

<p>
Jag har läst att kärlek är det närmaste steget till vansinne.
Jag har tviflande skrattat deråt, men troende skrattar
jag icke mera.
</p>

<p>
Blott det ville jag veta, hvarför icke menniskan på höjden
af sin lycka blir vansinnig.
</p>

<p>
<a id="page-79" class="pagenum" title="79"></a>
Jag frågade Josef derom; han svarade, att sådana fall
gifvits, men de hafva inträffat genom kontrasten emellan
gränslös olycka och den högsta lycka. Och äfven då äro de
högst sällsynta. Vidare sade han icke, utan vände talet på
annat.
</p>

<p>
Emellertid vill jag tacka dig, Gud, som icke låtit Celia
bli vansinnig. Det är din nåd, jag skall tacka.
</p>

<p>
Innan jag älskade, trodde jag att man i kärleken till en
jordisk varelse glömmer bort sin Gud. Jag tror så icke mera.
När själen blifvit fördubblad, huru skulle man då glömma
att bedja och tacka Den, som skapat själarna?
</p>

<p>
Visst är det dock sannt, att ofta under mina böner insmyger
sig Josefs bild. Jag söker då förjaga denna bild och
läser böner så många gångor, att Josef icke mer har öfvermakten.
Och sedan, när jag är väl tillfreds med mitt samvete,
somnar jag in så lugnt och drömmer de ljufvaste drömmar
om Josef.
</p>

<h3 class="date" id="chapter-3-4">
d. 10 Mars.
</h3>

<p class="noindent">
Hvad jag befarat rörande Axel, tycks verkligen på alfvar
vilja slå in.
</p>

<p>
Alltsedan Josef och jag kommo uti detta ömma förhållande
(fy så pjåkiga ord!), har Axel icke varit sig lik. Nu
är han så blek, så blek, som han än aldrig varit, fast han
visst ej nånsin haft frisk färg. Hans matlust har äfven förgått
ansenligen; förut åt han med den hos alla skrofulösa
barn nästan omåttliga aptit. Nu äter han icke så mycket
som flickorna ens.
</p>

<p>
<a id="page-80" class="pagenum" title="80"></a>
Sina lexor kan han ofta utmärkt väl, men stundom alls
icke. Äfven de gångor, han tyckes kunna, händer ändå att
han råkar i en några minuters själsfrånvaro, då han stirrar
framför sig förvirradt, ja nästan vildt och hemskt.
</p>

<p>
Det hände engång i förra veckan, medan Josef satt vid
min sida och höll mina händer i sina, att lilla Axel kom in.
Små flickorna ha ofta kommit in, när Josef suttit bredvid
mig så; det har icke gjort mig förlägen, jag har knappt märkt
sådant, men nu, då Axel kom in och såg så besynnerligt åt
vårt håll, då stack det mig, och jag sade någonting sådant
som: &bdquo;hvad har Axel här att göra? Axel får gå.&ldquo; Då gick
han långsamt bort, och vid middagsbordet kunde jag se att
han gråtit.
</p>

<p>
Hvarföre sade jag sådant åt Axel? Var det derföre, att
<em>han</em> icke heller annars, utom lektionstimmarne, plägar våga
infinna sig i mitt rum, eller var det för det en obestämd
aning sade mig, att trettonåringen icke med goda ögon såg
vårt rendezvous?
</p>

<p>
Det må nu ha varit af hvad orsak som helst, det vissa
är, att jag snart ångrade min häftighet och helt och hållet
tillskref den egoismen.
</p>

<p>
Sedan dess har jag sökt att vara mot Axel så god, jag
nånsin kunnat, men han förändrar sig dock icke deraf. Jag
skulle till och med önska, att han än en gång ville öfverraska
Josef och mig. Om han det gjorde, så nej minsann jag
skulle ha lust att be honom gå bort.
</p>

<p>
Hvarföre får icke en menniskas glädje äfven vara alla
andras glädje! Och åt den, jag skänker min vänskap, hvarföre
<a id="page-81" class="pagenum" title="81"></a>
skall han icke vara belåten med den &mdash; vänskapen är
ju redan så mycket &mdash; hvarföre fordrar han äfven kärlek?
</p>

<p>
Dessa reflexioner har jag vågat med anledning af en
trettonårig gosses personlighet. Jag vet icke hvaraf det kommer
sig, att jag icke kan anse Axel för barn. Ansåge jag
honom så, skulle väl aldrig i min själ uppstiga en tro, en
öfvertygelse, den jag nu fåfängt söker bekämpa ... den att
han älskar mig.
</p>

<p>
Månne en annan ung flicka i min belägenhet skulle sätta
sig öfver en sådan tro? Eller om hon ock så trodde, skulle
hon väl anse detta barns kärlek med likgiltighet, kanske med
förakt? Nej, hon skulle vara som jag, hon skulle ömma för
Axel, såsom Celia gör det. Hon skulle slutligen älska Axel
såsom jag; med vänskapens kärlek blott, men med kärlekens
icke. Stackars liten Axel!
</p>

<p>
Josef är med Axel mycket lugn och obesvärad. Han
låtsar icke veta af gossens ömhet för mig; han låtsar äfven
för mig anse sådant orimligt. Jag tror ändå hvad jag tror.
Förlåt det Josef!
</p>

<p>
Axel tål alls icke Josef. Ständigt grånar hans vackra
blick, när den vändes på min älskling. Ja, jag såg en gång
Axel i tysthet knyta näfven och bita ihop tänderna. Således
kan äfven svartsjukan rymmas i barnets själ. Det är besynnerligt!
</p>

<p>
Jag har nog mycket grubblat på, huru min lilla stackars
Axel bäst kunde bli botad. Frånvaron och tiden vore väl
det bästa. Men huru skall jag komma fram med sådant för
min principale?
</p>

<h3 class="date" id="chapter-3-5">
<a id="page-82" class="pagenum" title="82"></a>
d. 15 Mars.
</h3>

<p class="noindent">
Jag behöfde icke &bdquo;komma fram med sådant för min
principale&ldquo;. Hon gjorde det sjelf.
</p>

<p>
Jag vet icke, Celia lilla &mdash; så talade hon &mdash; huru du
skall uppta ett ömtåligt ämne, som min moderliga ömhet
tvingar mig att vidröra.
</p>

<p>
Det kläckte litet i bröstet på mig, och om jag också
behöft eller velat det, skulle jag dock ingenting kunnat säga;
hon fortfor:
</p>

<p>
&mdash; Ämnet gäller min enda son, lilla Axel. Så liten
han är, är han dock å själens vägnar så utvecklad, som om
han vore fyra år äldre.
</p>

<p>
Så vant sätt hofrättsrådinnan än har, blef hon dock här
något förlägen, och lekte med nyckeln till sin chiffonier.
Jag började stå som på nålar. Men min principale återtog:
</p>

<p>
&mdash; Till följe af denna själens tidiga utveckling kan Axel
äfven erfara känslor, hvilka först borde tillhöra ynglingen.
Jag har länge tviflat derpå, men slutligen af många små
omständigheter, som icke undgå en moders öga, blifvit öfvertygad.
Och den värma, med hvilken han alltid talar om
<em>en viss person</em>, öfvertygar mig ännu mera. Af rodnaden
på dina kinder, lilla Celia, finner jag, att du ganska väl anar,
hvartåt jag syftar. Din discipel håller mycket för mycket
af sin guvernant .... Nå nå, det der är allt saker,
för hvilka Celia icke rår det ringaste, ty hvad kan man rå
för, att man är älskvärd och gör intryck .... Emedlertid
måste denna hans känsla för dig på något sätt afkylas. Huru
skall sådant tillgå? Huru tycker Celia?
</p>

<p>
<a id="page-83" class="pagenum" title="83"></a>
Jag framstammade någonting om frånvaro och tid.
</p>

<p>
&mdash; Du har rätt, mitt barn. Ditt guvernantskap med
Axel bör nu ta slut. Jag ärnar på ett par månader skicka
honom till min svåger, majoren. Der har han sina kusiner
att jollra med. Ett barns känslor lära väl icke vara så djupa,
att de ju icke på en så pass lång tid mattas af. Axel skall
få lära sig att glömma sin guvernant.
</p>

<p>
Jag hviskade, att jag var tacksam för en sådan anordning.
</p>

<p>
Men värre, berättade hofrättsrådinnan dagen derpå, hade
det sedan blifvit med Axel. Han hade först bestämdt förklarat,
att han allsicke ville fara, att man, för att få honom
dertill, måste binda honom med rep i släden. Sådan hade
han varit i går.
</p>

<p>
Men i dag kom han raskt in i min kammare och sade:
</p>

<p>
&mdash; Mamma vill att jag skall resa bort och att jag flera
veckor skall vara hos morbrors. Vill Celia så med?
</p>

<p>
&mdash; Ja, jag tror att det är för Axel ganska nyttigt.
</p>

<p>
&mdash; Tror Celia jag icke förstår, hvad mamma menade,
när hon sade, att jag här hemma blir alldeles olycklig.
Derföre, menade mamma, att jag håller så mycket af Celia.
Men skall jag bli mindre olycklig, när jag icke får vara
nära Celia?
</p>

<p>
&mdash; Axel kommer att glömma Celia och det är bäst.
</p>

<p>
&mdash; Bäst ja, derföre att jag aldrig kan få Celia, som är
förlofvad med den elaka karlen, som jag icke kan tåla.
</p>

<p>
Då jag åter icke kunde tåla sådana ord, och troligen uttryckte
det i minen, sade Axel:
</p>

<p>
<a id="page-84" class="pagenum" title="84"></a>
&mdash; Förlåt, söta, älskade Celia. Jag skall försöka börja
hålla af honom, efter Celia gör det. Men glömma Celia,
det tror jag jag visst icke kan. Just när jag dör, skall jag
ännu minnas Celia.
</p>

<p>
Härvid började han snyfta öfverljudt. Jag smittades af
exemplet. Det märkte Axel och sade:
</p>

<p>
&mdash; Du gråter ändå, vackra Celia; det är bra att du
ändå har något medlidande med Axel. Men säg, skall
jag resa?
</p>

<p>
&mdash; Ja, visst bör Axel resa.
</p>

<p>
&mdash; Nå, efter Celia vill det, så låt det då gå. Dit är
hela två mil. Aldrig höres dit ljudet af Celias steg. Aldrig
synes dit Celias ögon ... Men jag skall minnas dem.
Nej, jag skall försöka glömma Celia. Ju mera jag vill
glömma, desto mera minnes jag. &mdash; &mdash; &mdash; Adjö nu Celia,
blif bra lycklig, söta, ljufva, himmelska Celia.
</p>

<p>
Så störtade han ur rummet. Snart var hästen förespänd,
och den lilla stackars gossen kom än en gång in och
tog ett riktigt afsked, hvarvid han tycktes göra våld på sig
sjelf, åtminstone gret han icke, och sade: måväl, mamsell
Värn!
</p>

<p>
Det är också sannt, att hans mor då var med i rummet.
Jag kunde icke rå för att jag följde Axel allt till släden,
och att jag var obetänksam nog att stoppa in fällen vid fötterna
och att än en gång räcka honom min hand. Fast
många sågo på, förde han den till sina läppar. Så for
han af, den stackars lilla besynnerliga gossen, som håller
af Celia.
</p>

<h3 class="date" id="chapter-3-6">
<a id="page-85" class="pagenum" title="85"></a>
d. 1 April.
</h3>

<p class="noindent">
Det är i dag en skämtets och glädjens dag. Mina
disciplar ha lof. De ha i dag öfvat sig i konsten att ljuga
med smak.
</p>

<p>
Jag sitter här och ångrar mitt underliga beteende
i går. Josef var i staden och naturligtvis här hos mig.
</p>

<p>
Genast som han inträdde, fann jag att han icke var
som vanligt, ty efter förlofningen hade sådant än icke händt,
som nu var fallet. Josef hade druckit något.
</p>

<p>
Han medgaf sådant och frågade mig, om jag var mycket
ond deröfver. Då svarade jag, att jag skulle vara bra pedantisk,
om jag fäste mig vid sådant då och då. Ja, jag
sade, att vore jag karl, så skulle det väl någongång kunna
hända äfven mig.
</p>

<p>
Då menade Josef, att han denna gång druckit, för att
förbereda mig på att han icke blefve ett dygdemönster. &bdquo;Jag
har nyss &mdash; tillade Josef &mdash; varit i sällskap med en stackare,
som nyligen blifvit förlofvad och allsicke törs smaka på någon
starkare dryck, emedan han befarar, att han efter något
det minsta dåliga rykte kunde förlora sin kredit och få
sig korgen.
</p>

<p>
Josef framställde denna pjåkiga man i så löjliga färger,
att om dennes käraste skulle hört sådant, så tror jag mest
att hon gifvit korgen åt sin vän, blott för att han under
förlofningstiden var så pedantisk.
</p>

<p>
Josef kunde väl till en del haft rätt och till en liten
del orätt, men han talar så öfvertygande, att jag åtminstone
då tyckte honom ha fullkomligen rätt. Visst är det ynkligt
<a id="page-86" class="pagenum" title="86"></a>
att under förlofningstiden ställa sig bättre <a id="corr-15"></a>än man verkligen
är. Det är både ynkligt och bedrägligt. Jag tror att sådana
lismande varelser bli verkliga hustyranner, sedan de väl fått
tömmarna i sina händer.
</p>

<p>
Det är dock egenteligen icke om sådant jag bör skrifva,
utan om någonting annat, om mitt underliga beteende.
</p>

<p>
Josef talade efter middagsmåltiden mycket med min
principale, och hon syntes mycket belåten. Jag vet icke
huru det kom sig att Celia icke rätt tyckte om sådant. Var
det blott en flyktig föreställning, att det kunde finnas qvinnor,
hvilka komme Josef att glömma mig (hofrättsrådinnan
borde jag väl ej frukta), eller var det verkligen svartsjuka?
</p>

<p>
Medan jag läste med flickorna, grubblade jag öfver denna
punkt. Jag sökte utforska mina känslor, och kom slutligen
till det resultat, att det icke var svartsjuka, men väl en
liten mån afund. Säkert är, så tänkte jag för mig sjelf,
hofrättsrådinnan mycket intressantare än jag, efter Josef så
gerna talar med henne så länge.
</p>

<p>
Sedan jag slutat min lektion, gick jag till förmaket.
Der såg jag någonting, som jag kanske icke borde uppteckna
i mitt album.
</p>

<p>
Dock, när jag rätt tänker efter, så håller jag ju album
endast för att på gamla dar minnas gammalt nytt, samt för
att bedömma rätta arten af mina ungdomskänslor. Derföre
bör jag uppskrifva äfven sådant, som icke är så roligt.
</p>

<p>
När jag kom in i förmaket, satt Josef vid hofrättsrådinnans
sida och höll hennes händer i sina. Det var en obehaglig
<a id="page-87" class="pagenum" title="87"></a>
känsla, som Celia kände, och det är sannt, att jag
tillbakahöll den fot, som ämnade göra ett steg.
</p>

<p>
Sveko mig mina ögon? Blef icke Josef förlägen, då jag
inträdde? Den, som icke blef förlägen, var min principale,
som småleende sade:
</p>

<p>
&mdash; Så här är det; man skall reta unga flickor till svartsjuka.
Nu vill jag lemna herrskapet på tu man hand. Låt
se, huru ni nu ställer saken till rätta.
</p>

<p>
Med dessa ord aflägsnade hon sig. Josef smålog och
sade:
</p>

<p>
&mdash; Kusiner kunna sig emellan ha ett och annat groll,
små trätofrön, som böra aflägsnas. Vid sådana tillfällen
gifver man sin hand till försäkran om stadig vänskap.
</p>

<p>
Snart hade Josef aflägsnat mina obeskedliga känslor.
Ja, han tillochmed kom fram med, att han blifvit förlägen,
men att denna förlägenhet kom deraf, att hans Celia blef
förlägen.
</p>

<p>
Huru skulle jag betvifla att Josef älskar mig. I går på
aftonen fann jag att han älskar mig mer än jag nånsin trott
mig kunna älskas.
</p>

<p>
Då jag för honom bannade mig sjelf, och medgaf att det
var en fläkt af den svarta sjukdom, som kallas <em>svartsjuka</em>,
hvilken troligen hade förorsakat min dumma förlägenhet, urskuldade
han mig på det mest vältaliga sätt. Han sade, att
hvilken annan ung flicka som helst, som varit i mitt läge
och oförmodadt kommit att bevista en scen sådan som emellan
honom och hans kusin, hade visst äfven blifvit litet häpen
och förlägen. Och han sade, att mina känslor vid det tillfället
<a id="page-88" class="pagenum" title="88"></a>
voro helt och hållet skilda ifrån svartsjuka; de voro
någonting helt annat, emedan hans Celia omöjligen kunde
blifva skyldig till någonting så fult som svartsjuka.
</p>

<p>
Småleende sade Josef de sista orden, och då jag knappt
ville tro detta smicker, kysste han mig till glömska af alltsamman.
</p>

<p>
Att älska är ljuft, men hvarföre skall en så obetydande
omständighet som den, att min älskling haft en annan
qvinnas (<em>sin kusins!</em>) händer i sina, förorsaka obehag
hos Celia?
</p>

<p>
Det kommer deraf, att Celia icke är alls himmelsk, utan
alldeles jordisk. O, måtte jag aldrig mer erfara sådana
känslor!
</p>

<h3 class="date" id="chapter-3-7">
d. 10.
</h3>

<p class="noindent">
O, hvad jag är lycklig! Vår kärlek tillvexer och stärkes
allt mer och mer. Och den har inga moln.
</p>

<p>
I dag talade Josef med mig om ... Nej, jag vill anföra
hans egna ord:
</p>

<p>
&mdash; Älskade Celia, nu äro vi redan, tror jag, så bekanta,
att vi kunna tala om prosaiska saker. Jag hoppas snart
få mig fullmakt på en stående befattning, hvarigenom jag
kommer i tillfälle att gifta mig. Gissar Celia, hvem som
skall bli frun?
</p>

<p>
En ljuf förvirring intog mig, men hvilken glädje. Samma
förvirring märktes hos Josef, som fortfor efter en paus:
</p>

<p>
&mdash; Ja, min celesta Celia, har du någonting emot, att vi
i höst arrangera ett litet bröllopp? Ett helt litet, utan dans
<a id="page-89" class="pagenum" title="89"></a>
och särdeles ståt. Du må veta, att vår vän, som är din
principale, har förbehållit sig detta bröllopp. Är icke ett
enkelt bäst?
</p>

<p>
&mdash; Det som Josef vill, är det bästa. Om min bror Clinton
äfven blir en af gästerna, så är allt bra.
</p>

<p>
Sådant talade vi i dag. Och mitt hjerta darrar af sällhet,
när jag anar all den lycka, som väntar mig.
</p>

<p>
Jag gick slutligen så långt, att jag bannade Josef för det
han låtsade räkna giftermål bland prosaiskt. Jag bevisade,
att det var idel poësi och alls icke prosa, när man älskar
hvarann.
</p>

<p>
Josef var nöjd med mig och sade, att jag &bdquo;bevisade&ldquo;
min proposition trotts så bra, som en välbeställd studentkandidat
bevisar sin Euclides. Jag blef då så glad, att jag
tog en kyss af honom, något som jag än icke vågat göra.
</p>

<h3 class="date" id="chapter-3-8">
d. 17.
</h3>

<p class="noindent">
Jag hade nyss slutat läsningen af &bdquo;<em>Nunnan i Gnadenzell</em>&ldquo;,
denna bok, hvars hjeltinna är en undergifven engel,
strålande som ett heligt ljus igenom den omgifvande
orenligheten och mörkret.
</p>

<p>
Som jag icke gör någon hemlighet af de romaner jag
läser, lärer hofrättsrådinnan sett boken på mitt bord. Alltnog,
när jag kl. 6 ingick i salongen, frågade fröken
Dorothée af mig, hvad lektyr jag för närvarande höll på
med. Jag förstod mig icke på att säga annat än sanningen.
</p>

<p>
Då skrattade fröken med en mycket tvetydig min och
sade:
</p>

<p>
<a id="page-90" class="pagenum" title="90"></a>
&mdash; Det är synd att jag ej fick veta saken, då Celia ännu
höll på med de första bladen. Jag skulle afrådt Celia
från en så tvetydig lektyr. Af hvem har Celia fått den till låns?
</p>

<p>
Nu var jag i två fall i valet och qvalet. För det första
tyckte jag det var svårt att om en bok, som hette tvetydig,
säga att den var lånad af min egen Josef. För det andra
visste jag ej om jag, inför gamla fröken, skulle kalla honom
med namn eller titel. Jag öfvervann dock såväl svårigheten
som blygheten att kalla Josef vid namn.
</p>

<p>
&mdash; Jag har fått den af Josef &mdash; sade jag således.
</p>

<p>
&mdash; Ja så, af sjelfva Josef. Har han åt ett väsende, som för
honom tyckes så dyrbart, kunnat anförtro en roman, som
hvimlar af så dåliga exempel!
</p>

<p>
&mdash; Om jag minns rätt &mdash; tillade hofrättsrådinnan &mdash; har
man der att göra med lättfärdiga nunnor bland den qvinnliga
personalen, skälmar, drinkare och bedragare bland den
manliga.
</p>

<p>
&mdash; Men &mdash; inföll jag ifrigt &mdash; bland qvinnorna finnes
der en Gisela, och bland männerna en grefve Eberhard.
</p>

<p>
&mdash; Det kan vara &mdash; svarade hofrättsrådinnan &mdash; men
det minnes jag, att när jag läst hälften af boken, kastade
jag den i knuten. Jag vågade icke läsa mera. Det var altför
skarpt.
</p>

<p>
&mdash; Af samma orsak läste jag boken till slut, och fann
mig mer än nöjd med den vackra upplösningen.
</p>

<p>
Jag skulle dock i längden dukat under för dessa tvenne
vältaliga qvinnor, men i detsamma inkom Josef och fick höra
hvarom fråga var. Då sade han:
</p>

<p>
<a id="page-91" class="pagenum" title="91"></a>
&mdash; Bland våra nyare romaner kan man säga, att mer
än hälften är osedlig. Då jag åt ... (här dröjde han litet
vid namnet) Celia gaf en bok af det äldsta utländska läsebibliotheket,
skedde det i öfvertygelse derom, att boken var
<em>sedlig</em>.
</p>

<p>
&mdash; Sedlig, huru skall detta förklaras &mdash; frågade fröken
Dorothée.
</p>

<p>
Josef tycktes litet betänka sig, innan han svarade:
</p>

<p>
&mdash; När lasten är höljd med rosor, samt behaglig och
förförisk framträder i dagen, märker man endast det vackra
omhänget och anar icke ormen, som ligger derunder. Jag
minnes fabeln om rågeten och killingen. Geten beskref för
sin oerfarne son tigern såsom grufligen ful och vederstygglig
att åse. Killingen såg en gång ett djur, som var rätt
varkert och hade behagliga rörelser. Ja, sjelfva ögonen voro
så milda, så milda. Naturligtvis närmade killingen sig ett
så intagande djur. Det var tigern, som den gången fick sig
en rätt god stek ..... Nutidens flesta romaner äro sådana
släta tigrar, som obarmhertigt uppsluka det rena hjertat och
den rena känslan ..... Annat är, då lasten framställes i
all sin nakenhet, all sin verderstygglighet. Då har han förlorat
sin bästa retelse, och man känner, med hvars andas
barn man har att göra. Just en sådan bok är nunnan i
Gnadenzell. Ja, denna roman verkar äfven genom kontrasten.
Så skära, rena och etheriska varelser som Gisela finner man
icke i många böcker. Hon framgår genom det hela, som ett
rent ackord genom den mest skärande disharmoni.
</p>

<p>
Visst hviskade gamla fröken något sådant som, att hvar
<a id="page-92" class="pagenum" title="92"></a>
menniska får ha sina åsigter, men nog hade Josef ändå gått
segrande ur striden. Det skulle väl äfven en annan än jag
ha funnit ... en annan, ja, som opartiskt bedömt saken.
</p>

<p>
Alltid ser Josef tingen ur en hög synpunkt. Det är derföre,
hofrättsrådinnan plägar säga, att han kan vända svart i hvitt.
Hon har icke betänkt det, att hvad som för ett fördomsfullt
sinne synes svart, kan för ett fördomsfritt synas hvitt. Ordet
fördomsfri tar jag derföre icke ironiskt, såsom min principale
ofta brukar. Hon säger till ex. om atheister, att de
äro fördomsfria.
</p>

<h3 class="date" id="chapter-3-9">
d. 30.
</h3>

<p class="noindent">
Jag trodde nyligen, att jag haft en syn. Nu då jag en
gång till haft samma syn, måste jag tro, att jag alldeles icke
&bdquo;sett i syne&ldquo;, utan att allt var verklighet.
</p>

<p>
Midnattstiden, natten emot sista fredag, låg jag vaken
i min säng. Jag tänkte på tusen saker, som jag ej på lång
tid ihågkommit. Bland annat såg jag så lifligt för mig Anna,
min Mallasvesi vän, utom hvars rådighet och snart sagdt
manhaftighet den rysliga aftonen på Mallasvesi ingen Celia
skulle finnas i lifvet. När jag fick den förfärliga underrättelsen
om min fars död i vågorna, så knorrade jag emot
ödet, som icke derförinnan lät mig omkomma i Mallasvesi
men nu, nu var jag tacksam derför; kärlekens lycka hade
ju icke då blifvit min del.
</p>

<p>
Och åter tänkte jag på den goda, lifliga, uppriktiga Anna.
Så stygg jag varit emot henne; ännu hade jag ej besvarat
hennes sednaste kärkomna bref.
</p>

<p>
<a id="page-93" class="pagenum" title="93"></a>
Då tyckte jag mig höra sakta steg på stora trappan utanför
mitt fönster. Trappan är öfverbyggd och rätt bra att
spatsera uppå.
</p>

<p>
Det var ett klart månsken. Månen låg så, att han upplyste
mina hvita gardiner.
</p>

<p>
Knappt hade jag hört stegen, innan ena gardinen fick
en skugga af en mensklig varelse. Konturerna kunde icke tillhöra
en fullvuxen, utan en mindre. Skuggan stod stilla.
</p>

<p>
Det kläckte i bröstet på mig, men jag sökte dock att
samla mitt mod. Jag kastade på mig min nattrock och gick
till fönstret, samt öppnade en flik af gardinen. Hvad jag nu
såg, betog mig med häpnad, men ändå ..... menniskan
har troligen ett starkt begär att se sådant som hon ...
icke vill se ..... Jag trädde mitt hufvud emellan gardinen
och fönstret.
</p>

<p>
Hvem var det jag såg? En, som jag kanske hade bordt
se med nöje? Det var Axel. Ja, Axel.
</p>

<p>
Så snart han såg mig, ropade han med upprörd
stämma:
</p>

<p>
&mdash; Celia, Celia, förlåt Axel!
</p>

<p>
Och så sprang han med blixtens hast bort åt stora
landsvägen. Mina tankar begynte att korsa sig, jag föll i
en svindel och ..... somnade.
</p>

<p>
Ja, jag skulle vara frestad att anse allt detta for en syn,
derest icke jag denna samma natt sett samma skugga, samma
syn.
</p>

<p>
Inom fyra dygn har Axel tvenne gånger nattetid sprungit
fyra mil, för att vara nära Celia. Jag vågar icke berätta
<a id="page-94" class="pagenum" title="94"></a>
det för någon. Jag darrar af fruktan att än en gång få se
denna syn, som icke är en syn.
</p>

<h3 class="date" id="chapter-3-10">
d. 20 Maj.
</h3>

<p class="noindent">
Åter har våren klädt sig grön, dock icke fullkomligt
ännu. Små små gröna blad ha brutit sig fram ur de bruna
knopparne. Ack, denna de små bladens grönska, huru skön
är icke den! Den innebär en hel framtid. Hvad naturen
liknar menniskan, men ..... hvarföre skall jag tvinga
fram en poetisk ådra, som jag icke äger. Dessutom lär ämnet
vara nog utnött. Så skulle åtminstone Clinton, min bror,
säga, han som föraktar alla poetiska utgjutelser, annars än
inom hjertat, osagda, outredda.
</p>

<p>
Ack, hvad min principales landtegendom tar sig annorlunda
ut om sommaren än om vintern. Hvad jag ändock
har för en trög inbillningskraft, som icke kunde under vintern
föreställa mig huru Haunis ser ut om sommaren.
Men så lär det vara med de flesta. Naturens istäcke breder
något af sin is öfver hjertat och inbillningen.
</p>

<p>
Josefs sällskap har jag ett par dagar nödgats sakna.
Men jag tröstar mig med hoppet att snart få återse honom.
Dessutom har jag en ljuf sysselsättning i att påminna mig
hans ord, hans blickar, hans ömhet för mig.
</p>

<p>
Josefs rival är nu äfven här, botad, såsom hans moder
tror, ifrån sin barnsliga sjukdom. Jag tror det icke. Visst
undviker han tydligen mitt sällskap, då andra äro närvarande,
men dessemellan händer det någon gång, att han just söker
mig. Axels beteende är såsom förut, så ojemnt och oroande.
</p>

<p>
<a id="page-95" class="pagenum" title="95"></a>
Ack ändå, om någon finge läsa mitt album, hvad den
skulle tycka att jag är för en egenkär, kanske dum person.
Inbilla mig att en gosse vid den åldern vore så svag för
mig! Ja, denne någon, läsaren skulle säga: &bdquo;hon är
icke nöjd med den kärlek, hon väckt; hon inbillar sig äfven
ha gjort intryck på &mdash; ett barn. Troligen tror hon, att hela
det manliga slägtet, gubbe, man, yngling och gosse skall för
henne känna sympatier.&ldquo;
</p>

<p>
Hvad <a id="corr-17"></a>skulle jag svara härtill. Intet annat än hvad jag
tror vara sanningen med Axel. Men jag skulle tillägga något
annat, att gossens värma för mig smärtar mig djupt.
Tänk om han derigenom blefve en oduglig varelse, en planta,
knuten i vexten genom solens altför varma strålar. (Solen,
det är kärleken, men icke jag).
</p>

<h3 class="date" id="chapter-3-11">
d. 2 Juni.
</h3>

<p class="noindent">
Josef är här. Denna tanke kommer mig att glömma
naturens skönhet, som snart är i sitt högsta. Glömma, nej,
men förstå den bättre. Alla träd, alla buskar, alla blommor
äro mina vänner mer än förut; de sympatisera med min
kärlek.
</p>

<p>
Josef har börjat lära mig botanik, och han säger att han
är nöjd med sin discipel. Jag måste medge, att jag sjelf
förvånar mig öfver mina framsteg. Man har säkert mera
ambition, när läraren är den man älskar.
</p>

<p>
Stundom gör Josef sig lustig på min bekostnad; det är,
då jag uttalar de latinska namnen. Han säger att jag nog
mycket bryter på fransyska då.
</p>

<p>
<a id="page-96" class="pagenum" title="96"></a>
&mdash; Nå men, gode Josef &mdash; sade jag &mdash; jag lemnar ju inga
bokstäfver bort i slutet, jag läser icke u som y och så vidare.
</p>

<p>
&mdash; Men Celia har en så rolig tonvigt. Läs nu till exempel
upp det der latinska namnet.
</p>

<p>
Jag gjorde så och Josef utbrast skrattande:
</p>

<p>
&mdash; Det heter icke <em>Primuula Veriis</em>, utan <em>Priimula
Veeris</em>.
</p>

<p>
Jag började också att skratta. Att begå sådana små
misstag, och sedan bli rättad af Josef, är så roligt.
</p>

<p>
Med anledning häraf gaf Josef mig äfven en komplimang:
</p>

<p>
&mdash; Den som så gerna har orätt, har icke ett despotiskt
sinne. Min Celia kommer aldrig att vilja föra toffeln. Dertill
är Celia för mycket qvinna, qvinna i ordets höga och
ädla mening.
</p>

<h3 class="date" id="chapter-3-12">
d. 5.
</h3>

<p class="noindent">
Jag hade nyss slutat min lektion med små flickorna och
var i tamburen, för att kasta på mig &bdquo;polkan&ldquo; och hatten. Jag
hade kommit öfverens med Josef, att möta honom i parken.
</p>

<p>
Då inkom Axel helt andtruten och ändå blekare än vanligt.
Han tycktes vilja tala, men icke kunna det. Jag frågade,
om han hade något att säga mig.
</p>

<p>
&mdash; Om jag har att säga? Ja, mamsell Värn, jag har det.
</p>

<p>
Efter sin &bdquo;relegation&ldquo; hade han, då han någon gång talat
till mig, undvikit namnet. Nu kallade han mig mamsell
Värn. Jag skulle bordt bli glad deröfver, men det smärtade
mig. Säkert hade titulaturen kostat honom ansträngning.
Jag svarade:
</p>

<p>
<a id="page-97" class="pagenum" title="97"></a>
&mdash; Hvad är det då, Axel har att säga mig?
</p>

<p>
&mdash; Jag ville fråga Celia någonting. När man håller af
en menniska, när man mycket håller af en menniska, är det
då rätt, att icke berätta för den om de faror, som kunna hota?
</p>

<p>
&mdash; Nej, det är orätt. Man bör låta henne få veta sådant
&mdash; svarade jag, till hälften obeslutsam, till hälften undrande,
hvart detta skulle leda.
</p>

<p>
&mdash; Än om man derigenom skulle bereda den afhållna
varelsen stor sorg &mdash; fortfor gossen med en förstulen blick.
</p>

<p>
&mdash; Ja, blott det länder till verklig nytta för den person
man håller af, så bör man icke undanhålla henne sanningen.
</p>

<p>
&mdash; Godt; jag har det ifrån Celias egen mun. Nu vet
jag, hvad jag har att göra.
</p>

<p>
Med dessa hemlighetsfulla ord lemnade Axel mig; jag
måste medge, att hans tal verkat dåligt lynne hos mig för
hela dagen, så att äfven Josef undrade deröfver. Jag förtrodde
dock icke åt Josef Axels fråga. Mån&rsquo; jag gjorde
orätt deri?
</p>

<h3 class="date" id="chapter-3-13">
d. 25 Juni.
</h3>

<p class="noindent">
Jag är blek och matt. Jag har legat sjuk, illa sjuk. Jag
har yrat, sett syner, som dock så nära slogo in med verkligheten.
</p>

<p>
Hvad är dock sjukdom, deri man vanligen ligger utan
medvetande, emot den sjukdom, som emottager oss sedan
vi blifvit friska. Jag menar den bleka hopplöshetens sjukdom,
medvetandet att vår skönaste dröm varit en falsk illusjon,
att tron på den älskade varit en ... vantro.
</p>

<p>
<a id="page-98" class="pagenum" title="98"></a>
Ofta tänkte jag, under de få så lyckliga, månaderna:
&bdquo;månne icke denna lycka är för stor för Celia?&ldquo; Men jag
vågade icke länge tänka en sådan tanke. Jag afbröt den och
beslöt att lefva i den närvarande stundens lycka.
</p>

<p>
Nu finner jag att min lycka var för stor för denna jorden.
Derföre är min olycka nu större, än fruktan nånsin
kunnat förespegla mig den.
</p>

<p>
Säkert måtte Celias natur vara bra stark, då hon icke
dukat under för ödets hårda slag. Vansinne hade varit bättre.
</p>

<p>
Dock nej, min Gud, jag vill icke knorra emot din försyn,
dina outgrundliga vägar. Kanske har du igenom den
hårda pröfningen velat föra Celia till dig. Celia glömde under
lyckans dagar så ofta bort dig för ... <em>honom</em>. Nu
får så icke mera ske. Gud skall bli Celias vän.
</p>

<h3 class="date" id="chapter-3-14">
d. 26.
</h3>

<p class="noindent">
I går ämnade jag uppteckna hvad som gjort mig så
olycklig. Då hade jag icke mod dertill. Pennan gick icke.
Mitt hufvud började svindla.
</p>

<p>
Dessutom tänkte jag: om jag på pappret tecknar mitt
lifs sednaste händelser, så är det likasom att fördubbla smärtan,
att känna den tvenne gånger.
</p>

<p>
Det kan vara så. Dock kan det äfven ha sin tröst. Mitt
fattiga album är ju min enda förtrogna. Det bör lätta sorgen
att öppna hjertat för en vän, vore äfven vännen stum.
</p>

<p>
Och framdeles i en verld kan det vara mig kärt att för
någon deltagande vän få förtro det, som ligger mig på hjertat.
Jag känner att jag icke hade mod att mundtligen meddela
<a id="page-99" class="pagenum" title="99"></a>
mig, icke ens åt min bror Clinton, men skriftligen
kan jag förbereda denne vän. Derföre jag vill försöka.
</p>

<p>
Det var den åttonde Juni, på eftermiddagen. Jag höll
på med Lina och Bina, då små flickorna Elin syntes på gården
och tycktes tala med Axel. Snart inkom äfven Axel och
berättade att han gick de små flickornas ärende. De hade
fått lof af sin magister, och ville nu rätt gerna gå att duscha
i sällskap med mina små flickor. Jag gaf då efter och menade,
att de kunde komplettera sin timme sednare. Små
flickorna blefvo naturligtvis mycket glada.
</p>

<p>
Då jag efter vanligheten ville följa med, sade lilla Hilda
Elin:
</p>

<p>
&mdash; Åh, icke behöfver mabonne besvära sig att komma med
oss. Jag är ju ren tretton år och duschen är allsicke farlig.
</p>

<p>
Jag blef liksom litet flat öfver denna Hildas artighet,
som nog mycket hade tycke af oartighet. Jag insåg att barnen
helst ville vara för sig, och jag beslöt att icke &bdquo;besvära&ldquo;
dem med min guvernants-person.
</p>

<p>
Sedan flickorna bortgått, blef Axel glödande röd öfver
hela ansigtet, och han sade:
</p>

<p>
&mdash; Celia må veta, att det är min merit att Celia icke
gick med till duschen. Jag bad Hilda svara impertinent.
Eljest skulle jag icke hos &bdquo;mabonne&ldquo; talat godt för dem.
</p>

<p>
&mdash; Och hvad vann Axel på det, om jag får fråga?
</p>

<p>
&mdash; Det att jag nu får rå om Celia ensam &mdash; svarade
Axel med en ovanligt stolt min och hållning.
</p>

<p>
&mdash; Det der låter bra besynnerligt, vet Axel. Tänk om
Celia icke skulle låta så der rå om sig?
</p>

<p>
<a id="page-100" class="pagenum" title="100"></a>
Axel blef nu i hast blek och sorgsen. De djupa, alfvarliga
ögonen kastade han på mig.
</p>

<p>
&mdash; Har den stackars lilla Axel allsintet värde för Celia?
</p>

<p>
&mdash; Åja, mycket. Sätter Axel sådant i fråga?
</p>

<p>
&mdash; Minns Celia, hvad jag för några dagar sedan talade
om faror, som kunna hota. Än om dessa faror voro Celias?
</p>

<p>
&mdash; Hvilka, hvilka? säg Axel.
</p>

<p>
&mdash; Om jag spått sannt, skall Celia då hata mig?
</p>

<p>
&mdash; I himlens namn, gosse, säg ut!
</p>

<p>
&mdash; Det kan icke sägas af mig, men det kan erfaras af
Celia. Vill Celia erfara det? Får jag på en liten stund rå
om Celia? Lofvar Celia lyda mig?
</p>

<p>
&mdash; Hvad skall jag erfara? Hvar skall jag erfara det?
</p>

<p>
&mdash; Följ mig. Var icke rädd för den lilla gossen till
vägvisare.
</p>

<p>
Han tog mig i handen och jag följde mekaniskt. Jag
kände huru Axels hand darrade. Vi kommo till ändan af
parken, der en tjock, vild skog vidtog. Axel sade numera
ingenting. Vägen upphörde. Vi voro i skogen. Jag frågade,
hvart han ville föra mig.
</p>

<p>
&mdash; Var tyst och stilla &mdash; svarade gossen &mdash; följ blott mig.
</p>

<p>
Och sedan vi ännu några minuter gått den obanade stigen,
sade Axel med en sakta röst, men hvars hemskhet ännu
griper mig:
</p>

<p>
&mdash; Sakta Celia, gå sakta. Snart äro vi framme. När jag
lägger fingret på munnen, så skall Celia blott ..... höra.
</p>

<p>
En outsäglig oro intog mig, men jag skyndade efter min
vägvisare, tills han stannade och lade fingret på munnen.
<a id="page-101" class="pagenum" title="101"></a>
Vi voro vid en naturlig jordvall, som dolde utsigten
framåt.
</p>

<p>
Jag vill ej ens åt pappret anförtro det samtal, jag här
bevittnade; blott de sista orden må här stå qvar, såsom den
svarta ruinen tyder den plats, der elden härjat.
</p>

<p>
De lydde: &mdash; Ja ja, du är alldeles som de onda englarne.
Du är förförisk, du hittar på utvägar, du är icke
<em>dum</em>, du! Ack om Celia sjelf vore här och hörde på hvart
enda ord ur din mun .... Men tyst, jag har en tröst. Du
är en djefvul. Huru kan hon, som är en engel, bli lycklig
med dig, som är en djefvul. Celia skall bli olycklig, det är
min tröst. Ja, jag vill underhjelpa er förening.
</p>

<p>
En hopplöshetens is hade lagt sig kring mitt hjerta.
Hade slaget, som träffade mig, varit lindrigare, då tror jag
visst, att jag fallit sanslös ned. Slaget var för hårdt. Jag
dånade icke.
</p>

<p>
Under hofrättsrådinnans sista ord kände jag ett begär
att träda fram för deras åsyn. En motvägande afsky höll
mig tillbaka. Jag stod orörlig som en bildstod.
</p>

<p>
Snart hörde jag steg, som aflägsnade sig; de hördes icke
mer. Då såg jag mig om efter Axel. Han satt på ett litet
afstånd ifrån mig. Sin näsduk hade han bundit kring öronen
... af grannlagenhet, för att icke jemte mig höra deras
hviskningar. Jag gick till honom och upplöste dukens knut.
Då sade han gråtande!
</p>

<p>
&mdash; Nu hatar säkert Celia mig värre än döden?
</p>

<p>
&mdash; Nej, Axel. Jag vill gråta tillsammans med dig. Du
är min skyddsengel. Kom Axel, jag vill stödja mig emot
<a id="page-102" class="pagenum" title="102"></a>
din arm; du skall föra mig till ditt hem, som snart icke
är .... Celias.
</p>

<p>
Svindlande och utan att vidare tala kom jag i min kammare.
Snart låg jag utan medvetande och i feberyrsel.
</p>

<p class="tb">
&nbsp;
</p>

<p class="noindent">
Små flickorna berättade mig, att jag i yrseln talat obegripliga
saker, som ... ingen kunde begripa. En gång, när
hofrättsrådinnan kom till min säng, hade jag sagt: &mdash; gå
bort från mig; du vill säkert förgifta mig, elaka qvinna. &mdash;
Och så ofta hon förnyade försöket att pyssla om mig, hade
jag alltid haft något elakt ord tillhands. Slutligen öfverlät
hon vården om mig åt gamla fröken.
</p>

<h3 class="date" id="chapter-3-15">
d. 27.
</h3>

<p class="noindent">
I dag har jag uträttat ett och annat för min närvarande
belägenhet nyttigt och nödvändigt. Jag har skrifvit afskedsbref
till Josef. Jag sade honom öppna sanningen, att jag
af en händelse kommit att höra hans enskilda samtal, d. 8
Juni, med hofrättsrådinnan, och då jag nu kände hans åsigter
om ett och annat i verlden, äfvensom hans beteende i enlighet
dermed, så förstod han väl äfven sjelf, att jag icke
ville förena mig med honom. Föröfrigt nedskref jag inga
onyttiga förebråelser; jag önskade honom blott en annan älskarinna,
som mera kunde sympatisera med honom.
</p>

<p>
Vidare hade jag med fröken Dorothée en hemlig underhandling,
deri jag förtrodde henne, att vissa händelser timat,
hvilkas oundvikliga följd var, att jag måste lemna min kondition
<a id="page-103" class="pagenum" title="103"></a>
om par dagar. Jag bad henne underrätta hofrättsrådinnan
derom.
</p>

<p>
Den gamla fröken blef häraf icke så förvånad, som
jag hade trott. Hon suckade och såg på mig medlidsamt,
liksom hon skulle anat orsaken till min begäran. Fröken
Dorothée har icke så liten observationsförmåga; det kan verkligen
hända att hon genomskådat sin syster.
</p>

<p>
Hon lofvade att för hofrättsrådinnan yppa mitt beslut.
</p>

<h3 class="date" id="chapter-3-16">
d. 30.
</h3>

<p class="noindent">
Jag har <a id="corr-21"></a>emottagit Josefs svar uppå mitt bref. Med
hvilka andra känslor öppnade jag detta bref, det sista, än
alla de förra. Huru hastigt var icke sigillet brutit på de
förra brefven, huru långsamt och dröjande nu!
</p>

<p>
Hvilken skillnad äfven på den nuvarande Josef och den
förra! Den förra värdig mina ömmaste känslor, den nuvarande
ovärdig dem alla, en menniska, som sätter sig öfver
allt hvad samvetet anser rätt och heligt, &bdquo;en ond engel &mdash;
sade ju hofrättsrådinnan &mdash; hvars förtjenst är att hitta på
utvägar och att icke vara <em>dum</em>&ldquo;. Huru beklagansvärd är
icke menniskan, då hon måste medge, att hennes hjerta farit
vilse i dess val, att kärleken gjort henne blind!
</p>

<p>
Redan har jag brännt upp alla hans bref, alla utom
detta sista, det enda i hvilket han omaskerad talat mig till.
Brefvet är kort; det må få plats i mitt album.
</p>

<p class="adr">
&bdquo;Celia!
</p>

<p class="noindent">
Af den fasta ton, som råder i ert bref, finner jag att
ert beslut är fast och oryggligt. Derföre vill jag icke genom
<a id="page-104" class="pagenum" title="104"></a>
något vanmäktigt försök att kullkasta detta beslut falla
er besvärlig &mdash; &mdash; allt emellan Celia och mig är nu förbi.
Jag ville ingripa i ödets rättigheter; dess dom har träffat
mig. Tänk om mig hvad ni vill ... jag skall icke klaga.
Säkert är att jag om Celia skall tänka det bästa. Ni är en
engel, den hvarken jag eller någon man är värdig. Farväl,
farväl! Glöm
</p>

<p class="sign">
Josef&ldquo;.
</p>

<p class="noindent">
Detta bref, så bevekande det än är skrifvet, har icke
kostat mig en enda tår. Deraf finner jag, att jag skall
glömma honom. Jag behöfver icke ens bjuda till; det skall
gå af sig sjelf.
</p>

<h3 class="date" id="chapter-3-17">
d. 1 Juli.
</h3>

<p class="noindent">
I dag var afskedets dag. Det var kallt och afmätt emellan
min principale och mig. Särdeles nöjd borde hon varit
att bli af med mig. Till mitt behöriga arfvode hade hon
lagt skjutspengar, tillräckliga nog fast för fyra hästar till
min destinationsort. Jag anade att hon skulle gifva mig
förmycket, hvarföre jag helt prosaiskt räknade pengarna,
görande dervid en anmärkning. &bdquo;Taga är denna gång detsamma
som gifva&ldquo; menade hofrättsrådinnan. Kanske att jag
denna gång menade detsamma, ty jag anmärkte ingenting
vidare. Var Celia denna gång förmycket eller för litet
grannlaga?
</p>

<p>
Mindre kallt och afmätt var afskedet emellan gamla
fröken och mig. Hon tackade mig för de många glada stunder
jag skänkt henne, och tryckte varmt min hand.
</p>

<p>
Svårt var afskedet ifrån de små flickorna. De sade, att
<a id="page-105" class="pagenum" title="105"></a>
de icke alls kunde tro det var mitt alfvar att resa, frågade
om de gjort mig något emot, om de hade altför dåligt hufvud,
och mera sådant, som framlockade tårar ur mina ögon.
Stackars oskyldiga barn! Jag tyckte mig i deras ögon hafva
bordt taga mig ut lik en brottsling. De hängde och klättrade
vid mina knän, och ville alldeles icke släppa mig. Slutligen,
sedan jag flere gångor kysst dem, lyckades jag göra
mig lös. Jag frågade dem efter Axel. Bina svarade:
</p>

<p>
&mdash; Axel har varit klok, han. Axel visste huru svårt
det är att ta afsked af mabonne. En sådan mabonne få vi
aldrig, ä&rsquo;ke det sannt, Lina? Men Axel var klok, han. Axel
rymde, för att slippa ta afsked af dig, mabonne.
</p>

<p>
Just då jag tog i låset, för att komma ur tamburen,
kände min venstra hand en spasmodisk handtryckning. Jag
vände mig om och såg ..... hofrättsrådinnan badande
i tårar.
</p>

<p>
Händelsen ville att de små flickorna stodo och pysslade
med schäsen. Den gamla fröken höll på med att taga fram
åt mig det redan förut arrangerade reskostknytet. Vi voro
således ensamma. Hofrättsrådinnan sade snyftande.
</p>

<p>
&mdash; Gud vare med dig, goda oskyldiga barn!
</p>

<p>
En besynnerlig rörelse intog mig. Jag kysste hennes
händer alldeles såsom en, den der beder om förlåtelse. Hofrättsrådinnan
tycktes vilja säga någonting, i det hon spasmodiskt
drog sina händer tillbaka, men i detsamma inkom gamla
fröken, och hela scenen blef blott ett intermezzo.
</p>

<p>
Nästan utan medvetande kom jag i schäsen, och det bar
af. Små flickorna sutto ett långt stycke väg på fotmanteln,
<a id="page-106" class="pagenum" title="106"></a>
men de kunde tala lika litet som jag, emedan vi greto så
mycket. Slutligen, sedan de följt mig ända till randen af
en stor skog, bad jag dem icke besvära sig längre, emedan
man säkert redan saknade dem i hemmet. Hästen stannade.
</p>

<p>
&mdash; Kom Bina &mdash; sade Lina i det hon hoppade ner &mdash;
efter Celia ber. Det blir heller icke bättre, fast vi följa.
Vi gråta ändå.
</p>

<p>
De små kröpo upp till mig och kysste mig. Sedan hoppade
de raskt ned och sprungo allt hvad de kunde.
</p>

<p>
Jag upprepar det än en gång: det är dock hårdt, att så
der måsta lemna varelser, af hvilka man är så afhållen
och dem man håller så mycket af tillbaka, att lemna dem
nästan såsom en brottsling, utan att för dem med ett ord,
eller ens med den ringaste häntydning kunna förklara
<em>hvarföre</em>.
</p>

<p>
Åkdonet rullade åter af med stark fart. Men snart kom
en lång backe, der farten fick svalna af, der hästen fick samla
nya krafter, och jag söka samla nya tankar.
</p>

<p>
Samma väg hade jag kommit året förut. Ack, hvad jag
då ansåg mig olycklig, och ändå var min största olycka blott
den att bli guvernant. Nu är jag icke det mer, och likväl
är jag mångdubbelt olyckligare nu än då. Jag har förlorat
tron på menniskohjertats renhet. Hvad jag i fjol var barnslig!
</p>

<p>
Just som schäsen hunnit höjden af backen, och hästen
ärnade börja ånyo springa, höll skjutskarlen tömmarna inne,
emedan han såg en mensklig varelse, som tycktes ha någonting
att säga. Jag slog upp ögonen och såg Axel. Han hoppade
upp på trampen. Han sade:
</p>

<p>
<a id="page-107" class="pagenum" title="107"></a>
&mdash; Jag var redan rädd att små flickorna skulle följa
Celia än längre. Jag skulle då fått lof att springa i skogen,
i jemnbredd med hästen, ännu ett stycke. Kanske skulle
jag icke orkat det, och aldrig fått tala med Celia mer. Är
Celia ond på mig, för det jag stulit mig till, att ännu en
gång få vara med Celia ensam?
</p>

<p>
&mdash; Nej, goda Axel; det kostade mycket på mig, att ej få
taga afsked af dig.
</p>

<p>
&mdash; Nu är Celia god; det är första gången som Celia
är så. Förut, när någonting sådant händt, har Celia alltid
varit missnöjd.
</p>

<p>
&mdash; Jag har varit tvungen dertill. Det hade icke passat
annorlunda. Jag har nödgats visa mig liksom rädd för Axel.
</p>

<p>
&mdash; Ack, hvad Celia nu är god! Celia har då verkligen
icke varit rädd för mig?
</p>

<p>
&mdash; Endast en liten tid.
</p>

<p>
&mdash; Jag vet hvilken tid Celia menar. En elak tid var
det. Den tiden upphörde samma dag som ..... Celia
blef ... sjuk.
</p>

<p>
&mdash; Ja, goda Axel, det var en elak tid. Derföre är jag
af hjertat glad, att den nu är förbi. Jag tackar dig Axel.
</p>

<p>
&mdash; Ack, vet Celia, huru mycket jag tänkte, huru mycket
jag vakade, alltsen den första gång, då jag hörde ... någonting.
Jag tänkte: är det rätt eller orätt att säga åt Celia
sådant? Slutligen frågade jag Celia om &bdquo;faror som hota&ldquo;.
Celia gaf mig lof till att ..... göra Celia ... olycklig.
</p>

<p>
Jag tänkte för mig sjelf: en lycka, som är köpt genom
inbillning å en sida och bedrägeri å en annan, är ändå
<a id="page-108" class="pagenum" title="108"></a>
värre än en olycka, som uppkommit genom sanningens visshet
och bedrägeriets afslöjande. Jag sade blott:
</p>

<p>
&mdash; Jag var än mer olycklig än jag nu är det. Tro det Axel!
</p>

<p>
&mdash; Celia har vackra och goda ord för mig. Men emellertid
var det jag, som gjorde att Celia finner sig ha varit
olycklig just den tid, då Celia trodde sig ha varit så lycklig.
Och det är jag, som gjort att Celia är olycklig nu. Olycklig,
olycklig, och det genom Axel!
</p>

<p>
Dessa ord sade han halfgråtande, men återtog sedan
med en själfull ton, hvarvid hans sköna ögon lyste:
</p>

<p>
&mdash; Ack, om jag någongång kunde godtgöra det onda jag
gjort den Celia, som jag håller af framför alla andra menniskor
i verlden, framför lekkamrater och syskon, framför min
... <em>egen mor</em>!
</p>

<p>
&mdash; Det behöfver icke godtgöras, då det onda var godt.
</p>

<p>
&mdash; Ack ändå, att jag skall vara så liten, så barnslig!
Vore jag stor och rik och mäktig, jag skulle bli Celias riddare;
jag skulle besvärja alla de faror, som <em>kunna</em> hota, afvärja
alla de faror, som verkligen <em>hota</em>. Celia småler. Nå
kanske vore det gammalmodigt och dumt. Men vet Celia<a id="corr-22"></a>?
Jag skall efter en liten tid, en ganska liten tid, ett år eller
så, bli student. Jag måste rätt snart bli student. Det skall
bli annat. En student är i våra tider lika god som en riddare
var fordom. Jag skall bli student för Celias skull. Jag
skall bli Celias riddare!
</p>

<p>
Han såg på mig, liksom han väntat något svar. Men
då jag icke svarade ... jag kunde heller icke svara ...
sade Axel:
</p>

<p>
<a id="page-109" class="pagenum" title="109"></a>
&mdash; Du tror kanske icke på hvad jag säger. Tror Celia
icke, att jag för Celias skull vore färdig till allt ... Nej Celia,
du måste tro mig. Gif mig ett bevis på att du tror
mig. Ack, vet Celia, jag hade någonting att säga, någonting
att begära.
</p>

<p>
&mdash; Så säg det ut, snälla Axel. Om möjligt är, skall
jag bifalla din bön. Axel skakar på hufvudet. Jag menar
det alfvarsamt.
</p>

<p>
&mdash; Ack vet Celia &mdash; hviskade Axel &mdash; jag drömde denna
sista natt, att ... du kysste mig. Kan drömmen få bli
sanning?
</p>

<p>
Jag rodnade inför den fjortonåriga gossen, och sannerligen,
jag skulle ha afslagit hans djerfva bön, derest jag icke
i hast fått en idé. Huru ofta hade icke under ett halft års
tid mina läppar vidrört ovärdiga läppar. Kunde det då vara
ett brott, om jag en gång, blott en enda gång kysste den
trogna, ädla och rena Axel?
</p>

<p>
Blygt såg han på mig, och då han i mina blickar fann
gensvar, vågade han sig högre upp och tog af mig den kyss
jag ... så gerna gaf. Sedan tryckte han min hand och
sade:
</p>

<p>
&mdash; Farväl, engel Celia! Vore jag här längre, skulle jag
förgås af sällhet. Men jag vill lefva för Celia. Gud skall
låta oss se hvarandra åter. Farväl!
</p>

<p>
Så sagdt, hoppade han ner och gick åt hemmet. Jag
såg efter honom. Jag väntade, att han än en gång skulle
se sig tillbaka. Så skedde ej. Han försvann vid vägens
krökning.
</p>

<p>
<a id="page-110" class="pagenum" title="110"></a>
Skjutskarlen såg undrande på mig. Jag vinkade att han
skulle köra.
</p>

<h3 class="date" id="chapter-3-18">
d. 4 Juli.
</h3>

<p class="noindent">
Jag var olycklig, jag var husvill. Det sednare är jag
icke mer, det förra mindre. Goda menniskor ha erbjudit
mig tak öfver hufvudet; deras vänskap har lindrat min olycka.
</p>

<p>
Ja, det var en lycklig instinkt hos mig, att fly till Mainola
vid Mallasvesis strand, att fly till Anna Degerberg.
</p>

<p>
Jag har i halfklara ordalag förklarat för Anna orsaken,
hvarföre jag så snöpligen lemnade min guvernantsbefattning.
Anna har tyckts förstå en halfqväden visa; åtminstone har
hon icke gjort mig några frågor. Jag bad Anna, att på än
längre afstånd antyda sanningen för hennes föräldrar. Detta
tyckes Anna gjort med all grannlagenhet; så mycket kan jag
förstå af föräldrarnas hjertliga och innerliga beteende emot mig.
</p>

<p>
Jag sade till kaptenen, det jag tagit mig friheten att
komma till Mainola blott för så länge, som behöfdes att
skaffa mig en ny kondition. Då sade han:
</p>

<p>
&mdash; Kondition, nej! Jag har mycket ångrat mig, att jag
i fjol lät <a id="corr-23"></a>mamsell Värn lemna oss. Icke äro vi mycket rika,
men icke inser jag, hvarföre vi ej kunna orka med några
barn till. Låt mig hädanefter kalla dig: Celia, mitt barn.
</p>

<p>
Han kysste mig på pannan och fortfor:
</p>

<p>
&mdash; På det du icke må anse dig för en onyttig medlem
i vårt lilla samhälle, har händelsen fogat följande. Min ungdomsvän,
länsman Sabell har, måhända genom någon liten
oordentlighet, förlorat sin syssla. Han har tre barn, två
<a id="page-111" class="pagenum" title="111"></a>
flickor och en gosse. Den äldsta af dem, Emma, har jag
förbehållit för min del. Hon är tolf år. Det torde vara onödigt
att bibringa henne utländska språk. Endast litet historia
och geografi samt räkna. Det der är väl Celia så god
och lär henne. Några stränga läsetimmar behöfva icke komma
i fråga. Gör det liksom för ditt nöjes skull. Annas sak
skall bli att instruera lilla Emma i sådant, som rörer hushållet ....
För resten skall du, min Celia, bli mig såsom
sagdt ett eget barn. Förstår du mig, och vill du gå in på
mitt förslag?
</p>

<p>
Jag var så rörd, att jag icke med ord kunde uttrycka
min tacksamhet, men kaptenen kysste mig än en gång på
pannan. Han tog min tystnad för hvad den var. Den som
tiger, han jakar.
</p>

<p>
Sedan, för att surprenera så mig som Anna, hvilken
hade inkommit i detsamma, öppnade han sin kammardörr
och framdrog derifrån en blyg och försagd flicka. Det var
den ifrågavarande Emma, en rosenröd, nätt flickunge, den
Anna genast gick att kyssa. Jag naturligtvis likaså.
</p>

<p>
Åter har således för mig uppblomstrat en lycka. Här
bland dessa goda menniskor skall jag återfå tron på det
vackra i menniskohjertat.
</p>

<p>
Jag hinner ej mera. Vi skola ut att ro på Mallasvesi.
Dertill ha vi lof, dock icke ... utom viken.
</p>

<h3 class="date" id="chapter-3-19">
d. 15.
</h3>

<p class="noindent">
Min lilla Emma är läraktig, så att det är rätt roligt att
informera henne. Derigenom att hennes läsetimmar icke äro
<a id="page-112" class="pagenum" title="112"></a>
så strängt markerade, är jag rädd att hon snarare läser för
mycket än för litet. Under mellanstunderna öfverhopar hon
mig med frågor om ett och annat i naturen, hvilka jag, skam
till sägandes, ofta icke kan besvara. Derjemte har hon anlag
för en grundlighet, som bland flickor icke är särdeles
vanlig.
</p>

<p>
En gång, sedan vi haft en geografisk lektion, tycktes
Emma mycket fundersam. Jag frågade, på hvad hon grubblade.
</p>

<p>
Jo, vet Celia &mdash; sade hon (ordet mabonne skulle så mycket
mindre passa, som vi nästan sagdt äro systrar) &mdash; jag
funderar på, huru jorden ändå kan vara rund. När jag först
läste det, tyckte jag att det var så lätt att förstå, och så naturligt,
men nu först efteråt tycker jag, att det dock är bra
konstigt.
</p>

<p>
Jag anmärkte då, att af alla kroppar är klotet den enklaste,
så vida det <a id="corr-24"></a>öfverallt är lika till sin yta. Tillika anförde
jag den vanlige sanningen, att till och med höga berg
på ett så stort klot som jorden icke kännas mer än sandkorn
på ett vanligt litet klot.
</p>

<p>
&mdash; Ja, nog förstår jag det alltid &mdash; svarade den lilla tviflerskan
&mdash; men visst är en pannkaka också bra enkel. Jag
tycker jorden just kunde vara som en pannkaka. Och vet
Celia, hvarföre jag tycker så. Jo se, för det första: man
talar om att resa till verldens slut. Vore nu jorden som en
<a id="corr-25"></a>pannkaka, så kunde den ha ett slut, som sku&rsquo; säga halt. Det
vore roligt att få se detta slut.
</p>

<p>
Jag förklarade då, så godt jag kunde, att jordens slut
<a id="page-113" class="pagenum" title="113"></a>
är på hvarenda punkt på dess yta <em>åt det blåa till</em>, och att
man kunde föreställa sig resa ifrån jordens medelpunkt åt
ytan till, för att ha det nöjet att se jordens slut.
</p>

<p>
&mdash; Nå nå, jag skall fundera på saken, kanske är det
så. Men för det andra: om nu jorden är ett klot, så finns
det väl en öfre hälft och en undre. Redan det är underligt,
huru de menniskor, som finnas på sidorna af klotet kunna
stå der och hållas. Men ännu underligare är att de, som
äro under klotet, kunna gå och stå med fötterna uppåt och
hufvudet neråt, ty på hufvudet lära de väl ändå icke stå och
gå. De likna ju flugor, som kunna gå på väggen och under
taket.
</p>

<p>
Jag började nu tala om jordens attraktion, som gjorde
att ingen del af jorden kunde anses stå ofvanom den andra.
Vidare, att om så vore, skulle vi sjelfva, ifall vi om dagen
vore ofvanpå, om natten vara underom klotet.
</p>

<p>
Kaptenen, som afhört diskussionen med mycken uppmärksamhet,
och ville komplettera min förklaring, inföll småleende:
</p>

<p>
&mdash; Alla lefvande varelser, hvilka äro skapade med fötter,
äro så skapade, att de skola gå på dessa fötter. Fötterna
skola vara närmast jorden. Att menniskan icke faller bort
från jorden, verkas af jordens <a id="corr-26"></a>dragningskraft. Som jorden
åter är en i rymden fritt sväfvande kula, som ständigt vänder
sig kring sin axel, så kan intet upp eller ner komma i
fråga. Om du, lilla Emma, kastar den der bollen i luften,
så vet du sannerligen icke hvilken sida, som är den öfra
eller den undra.
</p>

<p>
<a id="page-114" class="pagenum" title="114"></a>
Den lilla funderade åter några ögonblick, innan hon invände:
</p>

<p>
&mdash; Pappa sade, att fötterna skola vara närmast jorden.
Men flugorna, när de gå under taket, hafva sina fötter alldeles
ifrån jorden, och kroppen närmast.
</p>

<p>
Kaptenen hviskade mig i örat, att hans förklaring verkligen
var litet haltande. Jag skulle icke varit i stånd att
svara på Emmas invändning, och jag rodnade ... å kaptenens
vägnar, ty jag trodde, att icke heller han var i stånd
att lösa frågan. Men jag bedrog mig.
</p>

<p>
&mdash; Det der kommer af tvenne orsaker. För det första
har äfven taket, liksom alla kroppar sin dragningskraft för
sig, som i någon mån upphäfver jordens dragningskraft.
Oaktadt denna dragningskraft är miljoner gånger mindre än
jordens, kan dess verkan dock vara stor nog på mycket lätta
föremål, som befinna sig mycket nära eller invid. Nu är det
väl också sannt, att till exempel en fjäder, ett dammkorn
vanligen faller till golfvet; det kommer deraf, att de icke
hafva fri rörelsekraft och således lyda jordens öfvervägande
dragning. Det lätta kreaturet flugan deremot har rörelsekraft,
och i någon mån vilja; då flugan spatserar under taket, är
det säkert, att hon äfven något anstränger sig, för att hållas
der; detta skulle dock icke lyckas, om icke äfven taket hade
sin dragning, hvaraf flugan betjenar sig. Kan Emma nu säga,
hvarföre flugan kan spatsera under taket?
</p>

<p>
&mdash; Ja, för att flugan är så lätt, för att taket drar till
sig, för att flugan har starka ben, och för att flugan <em>vill</em>
spatsera under taket.
</p>

<p>
<a id="page-115" class="pagenum" title="115"></a>
Kaptenen skrattade rätt godt, af nöje öfver Emmas naiva
uppfattning. Det kan nog hända, att hans förklaring icke
så alldeles var byggd på vetenskapliga grunder, men hufvudsaken
var vunnen. Emma trodde på honom, förstod på sitt
sätt saken och var nöjd.
</p>

<h3 class="date" id="chapter-3-20">
d. 20.
</h3>

<p class="noindent">
Jag har afsmak för att vidare skrifva i detta album.
Hvad skola de fridfulla, idylliska scener, jag numera upplefver,
ha att göra med de skakande, jag här upptecknat. Hvarenda
gång jag öppnar denna portfölj, vakna hos mig hemska
minnen. Hvarföre skall jag då så ofta öppna den!
</p>

<p>
Jag skall börja hålla ett annat album, hvilket jag vill
kalla mitt Mallasvesi album, eller <em>fridens bok</em>.
</p>

<p>
Härifrån skall jag blott göra undantag, då något särdeles
gladt eller särdeles sorgligt inträffar, eller ock, då jag har
någonting att skrifva om personer, hvilka spelat en vigtig
roll i detta föregående <em>orons</em> album.
</p>

<h2 class="part" id="part-4">
<a id="page-117" class="pagenum" title="117"></a>
TREDJE BOKEN.
</h2>

<h3 class="date" id="chapter-4-1">
<a id="page-119" class="pagenum" title="119"></a>
d. 2 Febr. 1850.
</h3>

<p class="noindent">
Jag har i dag emottagit en nyhet, hvilken jag icke kan
underlåta att uppteckna i <em>orons</em> album. Hofrättsrådinnan
Segerskjöld är förelyst med landtmätaren v. Degen.
</p>

<p>
Partiet anses naturligtvis som en stor mesallians å hennes
sida. Det kommer deraf, att man icke läst Celias svarta
album. Skulle man det gjort, ansåge man troligen partiet
temligen egalt.
</p>

<p>
Af de känslor, med hvilka jag emottog nyheten, finner
jag till min glädje, att Josef verkligen är bannlyst från mitt
hjerta. Visserligen blef jag litet häpen, många minnen stormade
på mig; men bland dessa känslor fanns dock ingen,
som hade ens tycke af kärlekens oro, af svartsjuka eller något
annat sådant. Nej tvertom, de känslor, den närvarande
stunden skänkte mig, hade snarare tycke af <em>glädje</em>. Josef
har sökt tvätta bort en del af sin fläck och &mdash; han har högtidligen
afsagt sig mig för lifvet.
</p>

<p>
Skall jag å någons vägnar känna smärta, så <a id="corr-28"></a>är det å
Axels. Månne han igenom sin moders giftermål kommer i
någon falsk ställning? Jag hoppas annat. Jag hoppas, att
Gud styr Axels öde på det vackraste sätt.
</p>

<p>
Ack, om den gossen på ett par timmar vore här, att jag
finge visa honom för Anna. Anna skulle säkert vara nöjd
med Axel.
</p>

<p>
Anna synes komma från sin spatserfärd. Bort, mitt album!
</p>

<h3 class="date" id="chapter-4-2">
<a id="page-120" class="pagenum" title="120"></a>
d. 17 Juni 1850.
</h3>

<p class="noindent">
Ack, så jag är glad! Nyss såg jag tvenne personer gå
arm i arm. Jag håller så mycket af dem begge.
</p>

<p>
Huru ofta Anna, nästan med ovilja, medgifvit, att hon
aldrig varit kär! Jag har trott derpå, ty Anna ljuger aldrig.
Anna har mest bott här i ensligheten på landsbygden; väckelse
till kärlek har felats henne.
</p>

<p>
Anna har varit liksom ledsen på sig sjelf, för det hon
icke erfarit denna ljufva plåga.
</p>

<p>
&mdash; Säkert är jag en så opoetisk varelse, att jag aldrig
kan börja älska &mdash; sade hon en gång, halft gråtande, halft
skrattande.
</p>

<p>
Då sade jag, att poesin icke ligger i kärleken egentligen
&mdash; ty denna kan vara falsk &mdash; utan fastmer i den sanna kärlekens
möjlighet. Jag drog på den sträng, att blott <em>den
rätta</em> kommer, så skall Anna nog lära sig älska.
</p>

<p>
&mdash; Den rätte kommer väl aldrig &mdash; sade Anna &mdash; redan
är jag tjugu år, och om jag är något vacker, så börjar väl
den fägringen redan taga af. För hvarje dag blir det väl
svårare att älska mig.
</p>

<p>
Härvid gjorde jag en liten syftning på min egen sorgliga
historia och menade, att det kan vara en lycka att slippa
kärleken.
</p>

<p>
&mdash; Nå ja; jag vill litet pruta med mig. Jag vill icke
bry mig om att vara älskad. Men visst skulle jag sjelf vilja
älska. Ja, jag skulle vilja tycka om någon. Jag ville försöka,
hurudan kärleken är. Det är ju att knappt vara en
flicka, då man är tjugu år och än aldrig tyckt om någon.
</p>

<p>
<a id="page-121" class="pagenum" title="121"></a>
Jag ämnade säga Anna, att hon häruti talat temligen
originelt, men oqvinnligt. &bdquo;Det är just längtan, behofvet att
vara älskad, som hos qvinnan verkar behofvet att älska&ldquo;,
hade jag nyligen läst hos Bulwer. Jag ämnade just använda
denna sanning, för att vederlägga Anna, då bullret af ett
åkdon hördes. En schäs stannade, och ner hoppar ingen annan
än ..... min bror Clinton.
</p>

<p>
Jag måste säga, att jag bleknade af glädje. Anna å sin
sida bleknade äfven, troligen af andra känslor. Det var äfven
verkligen besynnerligt, i afseende å Anna, att Clinton
skulle inträffa just nu.
</p>

<p>
Det nästan förargade mig, att Clinton skulle se på Anna
mer än på mig.
</p>

<p>
&mdash; Det är min bror, ser du Anna, och han kommer icke
att omfamna sin syster.
</p>

<p>
&mdash; Ja, vet du, Celia lilla &mdash; sade Clinton, i det han
kysste mig &mdash; jag blef så häpen, när jag såg mamsell Degerberg,
den du beskrifvit röd som en ros, nu blek som en lilja.
</p>

<p>
&mdash; Ja, ja, om du visste Clinton, hvarom vi sist talat,
så skulle du icke undra så mycket öfver Annas blekhet.
Ser du, nu är hon åter röd som en ros.
</p>

<p>
&mdash; Det anar mig, att jag någongång får veta hvad frågan
gällde. Till dess skall jag tygla min nyfikenhet.
</p>

<p class="tb">
&nbsp;
</p>

<p class="noindent">
Det är någonting högst angenämt och fröjdande för
själen, att vara vittne till gryningen af en kärlek emellan
<a id="page-122" class="pagenum" title="122"></a>
tvenne personer, dem man båda håller mycket af, och dem
man i själens hemlighet önskar se som ett par.
</p>

<p>
Allt ifrån första stunden, och <a id="corr-29"></a>måhända till följe af
Clintons oförmodade ankomst, hvilken, till följe af vårt
just då afbrutna samtal, kunde gälla för ett lyckligt förebud,
tänkte jag i stillhet, huru <a id="corr-30"></a>trefligt det vore, om det
unga herrskapet, Clinton och Anna, skulle börja hålla af
hvarann ... så der mycket.
</p>

<p>
Jag frågade den första aftonen Clinton, hvad han tyckte
om Anna.
</p>

<p>
&mdash; Skulle jag icke tycka om henne. En sådan flicka är
för mig någonting nytt. Hon tillhör icke dessa förbildade,
sköna själar, som man i sådan mängd träffar i de större
städerna, varelser, hos hvilka en falsk fantasi tagit välde öfver
tanke och känsla. Anna är visst icke, hvad man kallar en
bildad flicka; äfven kan det hända, att hennes fantasis vingar
icke bära särdeles högt. Men bättre är tillochmed brist
på fantasi, än dess skefva riktning. Naturen har emellertid
gifvit Anna en rik ersättning i qvinnans bästa egenskaper,
godhet och ömhet. Hon tyckes mig tillhöra de qvinnor,
hvilka man icke gerna kan skänka en eldig och passionerad
kärlek, men dem man ändå kan så hjertligen hålla af. Med
ett ord, jag tror att den man, som får Anna till maka, blir
en bland de lyckligaste ... äkta män.
</p>

<p>
Så jag tyckte om Clinton för denna uppfattning af Anna.
Just så har jag tänkt mig henne. Jag tänkte: &bdquo;kanske du,
min bror, just blir den lycklige&ldquo;. Men jag sade intet. Jag
<a id="page-123" class="pagenum" title="123"></a>
ville icke skrämma bort den lilla blinda guden, ifall han
var i farvattnet.
</p>

<p>
Dagen derpå var jag nog ogrannlaga att fråga Anna,
hvad hon tyckte om min bror. Anna blef förlägen, rodnade
och knöpplade på fransarne af sin sjal. Med en viss ansträngning
svarade hon:
</p>

<p>
&mdash; Åh, nog är han hygglig.
</p>

<p>
&mdash; Är han sådan som du föreställt dig honom?
</p>

<p>
&mdash; Ja, nej .... <em>Din</em> bror har jag alltid föreställt mig
såsom .... hygglig. Men nog är han annorlunda ändå, än
min föreställning fattade honom.
</p>

<p>
&mdash; Är han öfver eller under den? &mdash; fortfor jag obarmhertigt.
</p>

<p>
&mdash; Nog är han på sätt och vis öfver min föreställning,
men nog är han mycket styggare än jag trodde. Han sätter
mig så ofta i förlägenhet .... Ack ändå, sådant jag slabbrar
för dig, Celia, men hvarföre skall du ... plåga mig med
sådana frågor.
</p>

<p>
Det att Anna ansåg Clinton för stygg, kunde åter anses
för ett lyckligt tecken. Så pass mycket visste jag af erfarenhet.
Emellertid beslöt jag att icke vidare plåga Anna med frågor
eller anspelningar, utan låta saken i all stillhet ha sin
gång. Ville det bli kärlek af, så finge det.
</p>

<p>
Några dagar till hade förflutit, då jag hos Anna märkte
de små symptomer, som antyda kärlekens tillvaro. Då Clinton
var närvarande, såg hon på honom litet oftare än nödigt
var, och ändå litet mera förstulet än man brukar. Annas
ögon voro äfven vid sådana tillfällen mycket vackrare än
<a id="page-124" class="pagenum" title="124"></a>
eljest; de ägde en god portion af värma och .... trånad.
Besvarade Clinton blicken, så sänkte den lilla Anna hastigt
ned ögonen, och rodnade stundom dervid.
</p>

<p>
Var Clinton åter frånvarande, så hände sig att Anna
ofta medvetet suckade. Vid sina husliga göromål var hon
mäkta tankspridd, och begick många oskickligheter, hvilka
ådrogo henne bannor af kaptenskan.
</p>

<p>
&mdash; Kan du tro, pappa lilla, huru Anna nu igen bar sig
åt &mdash; sade kaptenskan till sin man &mdash; hon hällde ägggulorna
i kaffepannan och kaffemåttet i steken. Jag ärnade
mycket banna henne, men nändes ej, då hon sjelf började
gråta öfver sitt misstag.
</p>

<p>
Kaptenen smålog och sade blott: &mdash; hm, hm. Han hade
väl samma tankar som jag.
</p>

<p>
Med mig talade Anna mycket mindre än förut och var
blefven mycket ojemn. Än var hon snartsticken och särdeles
kort om näsan; än åter ömmare än nånsin, så att hon stundom
helt oförmodadt och utan orsak kom och kysste mig.
</p>

<p>
Med Anna var således förhållandet icke tvifvelaktigt. Svårare
att sondera var Clinton. Han var glad som vanligt, röjde
ingen särdeles tankspriddhet, och tycktes tala med det gamla
herrskapet just lika gerna som med Anna.
</p>

<p>
&mdash; Kan Clinton &mdash; tänkte jag för mig sjelf &mdash; kan min
bror vara en sådan fjäril, som så många andra unga herrar?
Jag kan ta för afgjordt, att han mellan fyra ögon sagt Anna
vackra saker, som inverkat på hennes känsla, efter Anna
blifvit ... sådan. Kan Clinton vara nog oädel att väcka
<a id="page-125" class="pagenum" title="125"></a>
känslorna hos ett okonstladt barn, utan att vilja vackert
svara emot dem. Kan min bror vara sådan!
</p>

<p>
Jag höll redan på att arbeta mig till courage att ge Clinton
en vederbörlig lexa, då jag i dag fick se honom jemte
Anna komma ifrån parken, promenerande arm i arm. Clinton
sade hänryckt:
</p>

<p>
&mdash; Önska oss lycka, min syster. Du förstår väl att
Anna och jag äro riktigt förlofvade. Säg min Anna, så din
blifvande svägerska hör, att du älskar mig.
</p>

<p>
&mdash; Ja, ja, ja &mdash; svarade Anna i ljuft bryderi.
</p>

<p>
I detsamma syntes kaptenen på trappan. Jag måste
säga, att jag dervid blef litet häpen. Icke så Clinton, som
gladt utropade:
</p>

<p>
&mdash; Ser farbror, att det lyckades. Här står min flicka
nu, så ljuft förlägen. Hon är liksom rädd för pappa.
</p>

<p>
&mdash; Behöfs icke, mitt barn, behöfs icke. På den der
vackra synen var pappa icke så alldeles oförberedd. Kom
in, mina barn; ni måste få styrka er med litet vin.
</p>

<p>
Clinton kom således mina tvifvelsmål fullkomligen på
skam. Och icke nog härmed! Han hade redan förut kommunicerat
med Annas far och erhållit dennes bifall och välsignelse.
Clinton har betett sig som en duktig gosse och
som en klok general. Han skaffade sig vänner i fästningen,
innan han intog den. Fast nej; jag är glad, att min liknelse
haltar, Clinton har icke tagit sveket till bundsförvandt.
</p>

<p>
Om söndag skall firas en förlofningsfest. Den skall bli
storståtelig, menade kaptenen. Dit skola komma gäster tillochmed
ifrån Tavastehus.
</p>

<p>
<a id="page-126" class="pagenum" title="126"></a>
Huru mycket jag deltar i Clintons och Annas lycka! Det
är lika så ljuft att delta i andras glädje, som att sjelf vara
lycklig. Och denna lycka är icke uppblandad med någon
oro, den är fullkomligen oegennyttig och derföre så tillfredsställande.
</p>

<p>
Derföre bort ifrån mig, du orons album! Jag flyr åter
till dig, du fridens anspråkslösa bok.
</p>

<h3 class="date" id="chapter-4-3">
d. 8 Jan. 1851.
</h3>

<p class="noindent">
Redan hade jag nästan glömt bort att en portfölj, sådan
som denna, finnes till. Nu måste jag åter fly till dig, du
nattens vän och orons album.
</p>

<p>
Jag har återsett en person, hvilken tvingat fram många af
de minnen, hvilka tycktes förgätna. Jag har återsett <em>honom</em>,
jag vet icke, om med smärta eller med fröjd.
</p>

<p>
Clinton hade tillbragt hela hösten i Helsingfors, sysselsatt
med tankar på sin doktorsgrad. Anna hade visst stundom
rätt ledsamt, men fann sig ändå snart, såsom en klok
flicka egnar och anstår. De täta bref, hon erhöll från sitt
hjertas vän, bidrogo icke så litet härtill.
</p>

<p>
I ett bref, dateradt sjelfva nyårsdagen, underrättade Clinton
Anna om, att han snart skulle infinna sig på Mainola.
Trettondagen skulle han troligen vara i Tavastehus och kanske
tillochmed med sin värda person &bdquo;öka assembléens glans.&ldquo;
</p>

<p>
Clintons förmodade ankomst var ett mäktigt skäl för
Anna, att vilja fara till klubben. Hon öfvertalade sin far
och mor till denna &bdquo;lustresa&ldquo;. Slutligen vann hon äfven
<a id="page-127" class="pagenum" title="127"></a>
mig, som visst icke väntade mig någon glädje, likgiltig som
jag numera blifvit för dansens nöje.
</p>

<p>
Vädret var äfven lockande, likasom föret. Nog af, vi
foro.
</p>

<p>
Förvånade blefvo vi väl icke, men ändå så hjertligen
glada öfver att Clinton hållit sitt ord. Han var en af de
första vi sågo i salen. Glad var jag för egen del, men än
gladare för Annas.
</p>

<p>
Sedan den första valsen var slut, sade Clinton, att vi
nu finge sakna honom på en stund. Han skulle gå till sitt
qvarter, för att taga med sig sitt ressällskap, &bdquo;hvilken väl
icke kunde underlåta att komma, då hans väns syster och
fästmö varit nog förekommande att, på grund af en blott förmodan,
bivista assembléen.&ldquo;
</p>

<p>
Den första kadriljen hade jag den lyckan att dansa
med en kavaljer, som nog kunde föra till torgs det lilla han
visste. Det var en långsam dans. Det vore bättre för herrar
kavaljerer att tala ingenting, än att tala bara snömos.
Men så lära icke andra flickor tänka, och hvad mängden
tänker, det är väl det rätta.
</p>

<p>
Till all lycka fingo både Anna och jag sitta den andra
kadriljen. Att vi sutto bredvid hvarandra, var naturligt. Vi
fingo tillsamman ha ledsamt efter Clinton, som icke hördes
af. Just då de sista tonerna ljödo, sade Anna:
</p>

<p>
&mdash; Nej, men se der kommer ändtligen Clinton. Han
för med sig en ung, blek gosse.
</p>

<p>
Jag satt så, att jag icke kunde se Clinton och hans följeslagare,
innan de voro tätt invid oss. Jag skall då ...
<a id="page-128" class="pagenum" title="128"></a>
berättade mig sednare Anna ... gifvit till ett utrop af öfverraskning
och sagt: &mdash; Axel!
</p>

<p>
Ja, det var verkligen Axel, men huru förändrad! Ett
hufvud längre än då jag, halftannat år förut, såg honom den
gången, då ... Äfven anletsdragen hade undergått en förändring,
som utvisade, att af gossen blifvit en yngling. Med
undantag af en ökad liflighet och glans, voro dock ögonen
desamma, dessa ögon, hvilka äfven under gosseåldern ägt ett
alfvar och ett djup, som tycktes tillhöra någon sednare period
af lifvet.
</p>

<p>
Axel tycktes söka efter något ord till inledning, men
deraf blef intet. Jag skulle så innerligen gerna afbrutit den
plågsamma tystnaden ..... om jag kunnat. Det blef Clintons
sak:
</p>

<p>
&mdash; Jag tror att herrskapet redan hunnit glömma bort
hvarandra. Om det så är, får jag för dig, min kära syster,
presentera studeranden Axel Segerskjöld. Det är säkert studenten,
som gör honom oigenkännelig.
</p>

<p>
Dessa <a id="corr-32"></a>Clintons ord, hvilka kunnat anses si och så,
voro i sjelfva verket fina, och verkade hvad de borde. De
förjagade en stor del af förlägenheten och bryderiet. Jag
vågade framstamma en anmärkning om, huru mycket &bdquo;herr
Segerskjöld&ldquo; vuxit, och huru roligt det var att se honom.
</p>

<p>
&mdash; Tycker <em>mamsell Värn</em> verkeligen, att det är roligt?
</p>

<p>
Axel satte mycken tonvigt på detta &bdquo;mamsell Värn&ldquo;.
Detta kändes mig något obehagligt, ehuru jag sjelf gifvit anledning
dertill genom mitt <em>herr</em> Segerskjöld. Dock, som
ställningen oss emellan förändrats, och Axel icke kunde anses
<a id="page-129" class="pagenum" title="129"></a>
för ett barn mer, tyckte jag mig gjort rätt. Jag ämnade
äfven framdeles kalla honom &bdquo;herr Segerskjöld&ldquo;.
</p>

<p>
Jag minnes icke, huru jag besvarade Axels fråga. Han
drog sig undan, sedan han likväl fått löfte om nästa kadrilj.
</p>

<p>
Af orsak, att några ortens lejon voro alldeles outtröttliga
i polkamasurkan, och icke syntes ha något emot att för det
täcka könet presentera deras synbarligen transpirerande kinder,
hände sig att denna dans blef längre än den bordt. Jag var
rätt nöjd att mitt svaga bröst icke tillät mig sådana fatiguerande
danser. Emellertid sökte jag att ordna mina tankar
beträffande Axel.
</p>

<p>
Huru hade Clinton blifvit så bekant med Axel? Hvilkendera
månne hade sökt den andras sällskap? Om Clinton haft
någon aning om, hurudant Axels förhållande varit till mig,
var det då så alldeles rätt att föra honom till mig? Jag fann
ingen lösning af gåtan innan Axel ledde mig till dansen.
</p>

<p>
Axels visavis var Clinton, som dansade med sin Anna.
De hade så mycket att säga hvarannan; så tycktes icke förhållandet
vara mellan Axel och mig. Öfver hälften af kadriljen
var redan förbi, då Axel omsider sade:
</p>

<p>
&mdash; Jag ville, att jag icke alls lefvat förr än nu, eller ock
att allt det förra varit en dröm. Då vore vi icke så fremmande.
</p>

<p>
&mdash; Låt oss <em>anse</em> allt det förra för en dröm, och vi
skola icke vara fremmande mera.
</p>

<p>
&mdash; Ja, men vet ..... mamsell Värn, att jag omöjligen
kan komma mig att tycka så. Och jag <em>vill</em> ej ens anse
allt det förra för en dröm. Det finns deri ett och annat för
godt, för att vara blott en dröm.
</p>

<p>
<a id="page-130" class="pagenum" title="130"></a>
För godt för att vara blott en dröm? &mdash; sade jag &mdash;
Kan verkligheten, äfven då hon är skön, gå upp emot en
skön dröm? Vackra drömmar äro en gåfva ifrån höjden, med
hvilken jordens gåfvor icke tåla någon jemförelse.
</p>

<p>
&mdash; Men om dessa jordens gåfvor ändå äro himlens?
</p>

<p>
&mdash; Jag förstår icke, hvad ..... Axel menar.
</p>

<p>
(När jag skulle kalla honom herr Segerskjöld, var det
mig, som om tungan häftade vid gomen. Halft med ansträngning,
hälft omedvetet nämnde jag honom således vid namn.
Men jag rodnade).
</p>

<p>
&mdash; Det kan nu vara nog &mdash; sade Axel &mdash;; det förflutna
står åter vid min sida och är icke fremmande mer.
</p>

<p>
Han såg på mig med en obeskriflig blick, och suckade
helt lätt. Sedan sänkte han blicken och talade liksom
för sig:
</p>

<p>
&mdash; Jag vet ej, om jag vågar mig till Mainola. Äro husvilla
fremlingar välkomna der?
</p>

<p>
&mdash; Huru kan Axel tvifla derpå? De <em>äro</em> välkomna.
</p>

<p>
&mdash; Äfven oaktadt Celia finnes der?
</p>

<p>
Nu anade jag, att hans mening med detta <em>vågar</em> kunde
vara en annan, än det först ville tyckas. Denna aning vågade
jag dock icke låta inverka på mitt svar, som blef:
</p>

<p>
&mdash; De som äro välkomna hos dem, hvilka äro mig i föräldrars
ställe, äro det äfven för Celia. Isynnerhet om de
äro husvilla.
</p>

<p>
&mdash; Tack Celia för dessa ord, som innebära mera än du
kanske anar. Ty jag <em>är</em> husvill och längtar efter ett nytt
hem. Och jag skall <em>våga</em> mig till Mainola.
</p>

<p>
<a id="page-131" class="pagenum" title="131"></a>
Dansen var slut, och Axel gick att tala med Clinton,
hvarpå han syntes aflägsna sig. Clinton återkom med det
besked, att Axel sagt sig illamående och vändt hem tillbaka.
Min bror gick att söka sig ny visavis. Han sade det höra
till saken, att dansa med sin fästmö minst två gångor, och
med sin syster ... ingen. Clinton tycks hafva samma åsigt
som fordom, att det nemligen ser pjåkigt och tillgjordt ut
att dansa med sin syster, om hon eljest har någon tur.
</p>

<p>
Snart fick jag veta, hvarföre Axel kallade sig husvill.
Clinton berättade mig, att alltsen hans mors giftermål med
v. Degen, hade hemmet blifvit honom mindre kärt. Modren
lär äfven blifvit mera ovänlig emot Axel, osäkert på hvilka
grunder, menade Clinton. Endast en gång på ett års tid
hade han besökt hemmet, af längtan efter sina systrar.
Detta besök varade blott ett par dagar. Föröfrigt försåg man
honom med penningar nog.
</p>

<p>
Jag tänkte: &mdash; Axel är en martyr för Celias skull. Ja,
för min skull saknar han hemmets ljufva och hulda omvårdnad.
Hvarföre skall Celia vara en oskyldig orsak till så
mycket ondt? Stackars Axel!
</p>

<p>
Jag sökte utforska Clinton. Han hade genom en tillfällighet
blifvit bekant med Axel. Han hade blifvit bjuden
på hans studentkalas, han visste ej af hvem, ty tio nyssblefna
studenter voro med om tillställningen. Clinton hade fattat
tycke för ynglingen, hvars femton år icke hindrade ett djup
och en flygt, högre än mången tjuguårings. Sedan hade han
sökt Axels sällskap, ty Clinton föredrager i allmänhet yngre
personers sällskap framför äldres. &bdquo;Jag vill så gerna agera
<a id="page-132" class="pagenum" title="132"></a>
beskyddare&ldquo; tillade min bror. Lustresan till Tavastehus
hade äfven varit en proposition af Clinton.
</p>

<p>
Min bror tyckes icke ana ..... Jag skulle, om jag äfven
ville det, icke for min död kunna förtaga Clinton hans
okunnighet.
</p>

<p>
De två följande kadriljerna dansade jag. Mina moitiéer
uppbjödo nog sin förmåga att &bdquo;hålla mig varm&ldquo;; äfven måste
jag hålla dem räkning för det de allsicke liknade första
kadriljens hjelte. Det hjelpte icke, jag hade så tomt
efter ... Axel.
</p>

<p>
Huru glad skulle icke jag således bordt bli, då Axel åter
inträdde i salongen. Hans illamående hade upphört; han
hade icke kunnat få sömn, när andra roade sig. Derföre
måste han återvända. Jag kände tydligt att jag bleknade.
</p>

<p>
Han uppbjöd mig till kotiljongen. Jag hade bordt svara
nej, men jag svarade ja. Jag var ju förbjuden att valsa.
</p>

<p>
Redan för två år sedan, då han var hufvudet kortare
än jag, var det lätt att valsa med Axel. Nu var han
halfva hufvudet längre. Han både valsade och förde väl.
Det gick så lätt och lustigt; jag visste icke af någon ansträngning.
</p>

<p>
Redan den första gång, jag blef upptagen af en fremmande
kavaljer, kände jag en stickning i bröstet och andtäppa.
Jag beklagade mig deröfver. När jag andra gången
skulle blifva upptagen, sade Axel:
</p>

<p>
&mdash; Jag ber om förlåtelse, min herre. Mamsell Värn
vågar icke valsa utöfver de ordinära turerna med .....
mig.
</p>

<p>
<a id="page-133" class="pagenum" title="133"></a>
Kavaljeren aflägsnade sig småförtretad. Axel rodnade,
kanske för det han ansåg det låta egenkärt, då han sagt
med mig. Jag tyckte dock om honom, för att han gifvit
ett tydligt svar. Jag tackade honom derför.
</p>

<p>
Sedan en och annan fått samma besked, fingo vi sitta
ostörda. Då var att se, huru Axel blef sig olik. Han var
glad, liflig, skämtsam, intressant. Det var ett underverk.
Så upprymd hade jag aldrig sett honom i hemmet, aldrig
förut. Bland annat sade han:
</p>

<p>
&mdash; Jag tycker mig vara en helt ny menniska. Jag ser
för mig framtiden i ljus. Förklara för mig det, Celia.
</p>

<p>
&mdash; Säkert kommer det deraf, att Axel blifvit student.
Det måste vara ett eget nöje, ett nöje, hvilket qvinnan aldrig
får erfara.
</p>

<p>
&mdash; Ja, det är ett nöje. Verlden ligger framför mig så
stor, så öppen. Den stolta tanken, att kunna verka något
i verlden, tränger fram lik stjernan ur natten. Önska mig
lycka, Celia!
</p>

<p>
&mdash; Jag önskar Axel det allra bästa på jorden. Godt
nytt år!
</p>

<p>
&mdash; Och hvad mån&rsquo; vara detta allra bästa? &mdash; sade han
med en ton, som sade, att skämtet redan fullkomligen utrymt
platsen.
</p>

<p>
&mdash; Det som för jorden närmast till himlen.
</p>

<p>
&mdash; Då förstår jag, att Celia icke menar jordiska utmärkelser,
yttre ära och stjernor. De stjernor äro bäst, som
bäras ... innanför. Dock tycker jag, att det vore en stor
lycka, ja väl den allra största, att kunna på något sätt höja
<a id="page-134" class="pagenum" title="134"></a>
sig i deras ögon, hvilka vi älska. Låt vara, att fosterlandet
är vår älskarinna, då skola vi icke sky att uppoffra oss för
detsamma. Man bör vara beredd att tillochmed <em>dö</em> för det
man älskar. Då blir troheten beseglad genom döden. Ja,
det vore ljuft att dö för ..... sådant!
</p>

<p>
&mdash; Ja, det är sannt. Men jag ville nästan, att jag icke
vore qvinna.
</p>

<p>
&mdash; Det var bra, att Celia tillade detta <em>nästan</em>. Eljest
skulle jag hafva en motsatt, besynnerlig önskning. Jag ville
icke alls <em>vara</em>. De blommor, som vända sig mot solen hade
icke glada dar, om solen vore borta.
</p>

<p>
Hastigt förändrande ton sade han småleende:
</p>

<p>
&mdash; Celia lär finna, att jag lärt mig att säga komplimanger.
</p>

<p>
&mdash; Lofva mig att hädanefter använda dem sparsamt &mdash;
sade jag.
</p>

<p>
&mdash; Lofva mig att hädanefter vara en annan, än Celia är
&mdash; svarade Axel.
</p>

<p>
Kotiljongen slutade assembléen. Följande dagen foro
vi af till Mainola. Clinton och Anna satte sig i en släde,
kaptenen naturligtvis med sin fru i en annan. Mig blef intet
val öfrigt. Jag måste sitta med Axel i den tredje släden.
</p>

<p>
Till min ledsnad måste jag medge, att så fort resan aflopp
med Axel, hade den troligen icke aflupit med någon
annan. Han var glad och treflig, och använde ytterst sparsamt
... komplimanger.
</p>

<p>
Lilla Emma, som säkert haft mycket ledsamt, emottog
oss med en barnslig glädje. Men visst såg hon bra förvånad
på Axel.
</p>

<h3 class="date" id="chapter-4-4">
<a id="page-135" class="pagenum" title="135"></a>
d. 12 Jan.
</h3>

<p class="noindent">
Axel har blifvit en stor favorit hos farbror och faster,
&mdash; så kallar jag nuförtiden kaptenen och kaptenskan. Faster
är förtjust i hans belefvenhet och artighet, farbror i
hans &bdquo;förmåga att kunna följa med,&ldquo; samt hans qvicka infall.
Jag sjelf, huru må det vara med mig? Naturligtvis
fröjdar det mycket Celia, att den person, hon sjelf håller af,
äfven blir afhållen af andra, dem hon håller af. Personen
vinner derigenom i ökad glans.
</p>

<p>
I går, då Axel icke var inne, roade det farbror att bry
mig för honom. Jag svarade så ogeneradt jag nånsin kunde,
att jag verkligen höll bra mycket af Axel, och att jag dertill
hade rättighet, då han varit min discipel. Då sade farbror
småskrattande:
</p>

<p>
&mdash; Nu kom Celia att missäga sig. Du sade att det var
en rättighet, men menade säkert en <em>skyldighet</em>.
</p>

<p>
Jag rodnade, hvilket var förtretligt, emedan Clinton var
i rummet. Småstucken och i bryderi gick jag ut. Snart
mötte jag Axel och Emma, som kommo från den rimfrostprydda
parken.
</p>

<p>
Gud är mitt vittne, att jag vid denna syn tänkte: &mdash; o,
att småningom skulle uppvexa ett ömt förhållande mellan
dessa två! De tyckas skapade för hvarandra.
</p>

<p>
Emma gick i all stillhet bort, och lemnade oss allena.
Jag började tala om Emma, jag berömde, såsom jag det
borde, mycket det lofvande trettonåriga barnet. Jag ryckte
fram med en invit på långt håll, huru passligt det vore, om
Axel o. s. v.
</p>

<p>
<a id="page-136" class="pagenum" title="136"></a>
Jag vågade icke ens härvid se på honom. Han ljufva
sonora röst hördes svara:
</p>

<p>
&mdash; Jag förstår Celias mening, och jag tackar dig derför.
Celia talade som ur min egen själ; äfven hos mig har en
sådan tanke trängt sig fram. Men jag har tillbakavisat den.
När insekten en gång svedt vingarne på ljuset, så locka honom
icke ens de klaraste stjernor af första ordningen; vid
ljuset fäster sig insektens lif, tills det i döden släcks.
</p>

<p>
Dessa ord försatte mig i en onämnbar rörelse. Jag
tyckte mig gjort mycket illa, som framlockat sådana ord.
Jag skyllde på kölden och sprang i min kammare, der jag
nu är.
</p>

<p>
Jag öfvertänker den djupa rörelsen i min själ. Hvad
skall den båda? Är Celia skapad till olycka, till sin egen
olycka, eller andras, dem hon håller af?
</p>

<p>
Men hvarföre tänker jag på olycka. Skall någon sådan
nödvändigt uppstå nu? Att jag för Axel äger ett stort, altför
stort värde, det vet jag. Är min känsla icke tacksam
derför, besvarar jag icke hans <em>kärlek</em> ... ack att jag måste
använda detta ord ... då blir det olycka, Axels. Besvarar
jag den, <em>skulle det så hända att jag besvarade
den</em>, hvem blir då den olyckliga? Månne jag sjelf? Men
hvarföre tänker jag på olycka!
</p>

<h3 class="date" id="chapter-4-5">
d. 17.
</h3>

<p class="noindent">
Lektionen med Emma var slutad. Hon sade till mig:
</p>

<p>
&mdash; Söta Celia, hvarföre har du blifvit så ängslig? Du
suckar så ofta, när du läser med mig.
</p>

<p>
<a id="page-137" class="pagenum" title="137"></a>
&mdash; Gör jag det? Det visste jag icke af.
</p>

<p>
&mdash; Vet Celia, vore jag några år äldre, så skulle jag
sucka så ... för Axels skull.
</p>

<p>
&mdash; Hvarföre just för Axels skull?
</p>

<p>
&mdash; För han är så söt. Om jag någongång i verlden blir
gift ... det kan ju hända ... så ville jag, att det vore med
en, som skulle likna Axel bra mycket.
</p>

<p>
&mdash; På hvad sätt är då Axel så söt?
</p>

<p>
&mdash; Så Celia kan fråga! På allt sätt. Han är emellanåt
så rolig, och sedan igen så förståndig. Han är också så
karlaktig och duktig, när det gäller, och dessemellan är han
så snäll och god. Han skulle visst icke göra en mask förnär.
Och sist så är han så vacker, och det är ju också ändå
någonting, det.
</p>

<p>
&mdash; Det är märkvärdigt, huru många fullkomligheter hos
Axel Emma hittat på.
</p>

<p>
&mdash; Mycket märkvärdigare är det, att Celia icke hittat på
dem. Och ändå tänker Axel på ingenting så mycket, som
på Celia.
</p>

<p>
&mdash; Huru kan Emma tala sådant? Huru vet Emma det?
</p>

<p>
&mdash; Jo, ser Celia, jag har det af Axel sjelf. Hvarföre
tror Celia, att han så gerna är med mig allena; det är bara
för att få i fred tala om Celia. Han frågar mig så mycket
om Celia, ja, allt möjligt frågar han. Och när jag då berömmer
dig, såsom alla måste göra, så blir han så glad,
och om jag berättar något, som Celia sagt eller gjort, så
hör han så uppmärksamt på, att jag är rädd han skall förlora
andan. Det är riktigt sannt. Skulle jag icke veta, huru
<a id="page-138" class="pagenum" title="138"></a>
rysligt mycket Axel håller af Celia. Ack, vet du, i går
frågade han mig, huru lexan gått. Jag sade då, att Celia
varit nöjd med mig och kysst mig. Då kom Axel till mig
och stal, riktigt stal en kyss af mig. Nog förstår Celia,
hvarföre han det gjorde.
</p>

<p>
Jag blef ledsen på mig sjelf, för det jag så gerna åhört
Emmas berättelse. Derföre sade jag temligen omildt:
</p>

<p>
&mdash; Men hvart vill då Emma komma med detta prat?
</p>

<p>
&mdash; Jo, det skall jag säga. Jag skulle vilja att Celia
vore mera god emot Axel. Celia tycks vara liksom rädd för
honom. Celia borde hålla af Axel lika mycket, som han
håller af dig. Åhå, vore jag i Celias ställe, nejminsann jag
skulle låta en sådan gosse, som Axel är, vara så der. Jag
skulle hålla af honom så rysligt. Och jag skulle äfven
<em>visa</em> det.
</p>

<p>
&mdash; Men, minns Emma, jag är ju hela fyra, fem år äldre
än Axel.
</p>

<p>
&mdash; Fyra, fem år äldre, hvad gör det? Så mycket äldre
var också mamma än pappa, och lycklig var pappa, så länge
mamma lefde. Jag minns ännu, huru de höllo af hvarann,
och huru pappa gret, när mamma lades i kyrkomullen. Hvad
gör ålder!
</p>

<p>
&mdash; När Axel blir så gammal som jag nu är, så har han
glömt mig.
</p>

<p>
&mdash; Glömt? Du tror sådant om Axel. Han kan ej glömma!
Å nej. <em>Han är den allrabästa.</em>
</p>

<p>
Sedan Emma sagt detta, gaf sig barnahjertat luft i en
ström af tårar. Hade en engel ifrån himlen nedstigit som
<a id="page-139" class="pagenum" title="139"></a>
förespråkare för Axel, han hade dock icke kunnat vara vältaligare
än detta barn, hvars späda fantasi, förgudande sitt
föremål, altförväl röjde sin riktning, men hvars goda, oegennyttiga
hjerta ändå glömde allt vid tanken på dens väl, som
gifvit barnafantasin dess späda vingar.
</p>

<p>
Oemotståndligt bröto tårar sig väg ur källan af mitt
hjerta.
</p>

<p>
De blandade sig med Emmas.
</p>

<h3 class="date" id="chapter-4-6">
d. 20.
</h3>

<p class="noindent">
Klockan är icke mera än tre på morgonen. Jag har stigit
upp, för att uppteckna den dröm, som nyss väckte mig.
Minnet af drömmar förgår så lätt, om man icke griper dem
på färsk gerning.
</p>

<p>
Jag var i en bergig skogstrakt, der träden voro så höga,
så höga. Clinton och Anna voro med mig.
</p>

<p>
Vi hade att gå uppför ett ganska brant berg. Anna var
mycket rädd och stödde sig ängsligt på Clintons arm. Jag
var icke alls rädd, och uppmanade dem blott att skyndsamt
stiga på. Hvart jag egentligen ville, vet jag ej, lika så litet
hvad jag ville. Likväl var det någonting ytterst maktpåliggande
och vigtigt.
</p>

<p>
Småningom märkte jag att Clinton och Anna blefvo efter.
Likväl påskyndade jag mina steg. Då jag åter såg bakom
mig, fann jag att de, i stället för att vidare komma
uppåt, gledo sakta nedföre och tillbaka. Då ropade jag dem
an. De svarade med knappt hörbar röst, att de hade bättre
att vara i dalen. Då beslöt jag att icke mera plåga dem.
<a id="page-140" class="pagenum" title="140"></a>
De fingo vara der de ville. Jag tänkte icke på dem vidare.
Jag gick på oförskräckt. Jag kom till bergets topp.
</p>

<p>
Toppen var bevuxen med granar i en stor cirkel. Jag
gick inom cirkeln. Der stod Axel, och tycktes vänta på mig.
</p>

<p>
&mdash; Ack, hvad Celia var god, som kom. Nu får du se
alla de rikedomar och skatter, som jag förvärfvat åt dig.
Följ mig.
</p>

<p>
Sedan jag gått några steg fram vid Axels ledande arm,
stannade jag tvärt. Vår väg var afbruten genom en mörk håla.
</p>

<p>
&mdash; Detta ser ut som nedgången till en grufva &mdash; sade jag.
</p>

<p>
&mdash; Det är så &mdash; sade Axel &mdash; fatta mod och sätt dig
jemte mig i denna korg. Vi skola fara nedåt.
</p>

<p>
Der fanns verkeligen en stor korg, som jag icke märkt.
Vi satte oss i den. Den gick nedåt medelst ett vindspel.
Det var mörkt, stickmörkt.
</p>

<p>
&mdash; Är du rädd för mörkret, Celia?
</p>

<p>
&mdash; Ja, om jag vore ensam, men icke med Axel.
</p>

<p>
&mdash; Det börjar väl äfven snart att ljusna &mdash; sade Axel.
</p>

<p>
&mdash; Huru djup är denna grufva? &mdash; sporde jag.
</p>

<p>
&mdash; Djupare än höjden af det berg, du klättrade uppför.
</p>

<p>
I detsamma började det ljusna. Korgen sänkte sig alltmer,
och ljuset tilltog. Det började höras ett dån och ett
skrammel, som tilltog i samma mon som ljuset. Konturer
af menniskofigurer började synas; de tycktes vara i en liflig
rörelse och arbeta med kraft.
</p>

<p>
Bottnet af grufvan såg ut som en underjordisk stad.
Detta erbjöd en vacker och skön anblick. Den öfvergick all
föreställning.
</p>

<p>
<a id="page-141" class="pagenum" title="141"></a>
Omsider stannade korgen på botten, och vi stego ur.
</p>

<p>
&mdash; Nu skall jag visa för dig mina arbetare. De äro indelta
i tvenne klasser; men slafvar äro de alla.
</p>

<p>
Jag såg på arbetarene. Alla voro de svarta och smutsiga.
</p>

<p>
&mdash; Se noga på denna klass. Den utgöres af sådana
menniskor, som värderat det jordiska guldet högre än allt
annat. De hafva frivilligt gifvit sig till slafvar. Deras lön
är stor nog.
</p>

<p>
Jag åtlydde Axels ord. Jag såg på första klassens arbetare.
Besynnerligt! De voro alla lika klädda, lika vexta.
Jag såg på deras anletsdrag. Oaktadt svärtan såg jag, att
äfven anletsdragen voro lika. I hvarenda af dem igenkände
jag ... Edvard. Den Edvard, som jag fordom hade älskat
i barnets inbillning. Den Edvard, som öfvergaf mig, emedan
jag var fattig på jordens guld, han, hvars otro icke kostat
mig någon tår och ingen sorg, emedan min kärlek blott
var ... inbillning; ja, denne Edvard stod der nu för mig,
representerad i tusende olika och dock lika gestalter.
</p>

<p>
Axel gick ifrån dem, och förde mig till den andra klassen.
</p>

<p>
&mdash; Se noga äfven på denna klass. Den utgöres af sådana
män, som, lika onda englar, kunna tjusa så det rena
som det orena sinnet, men hvilkas makt blott grundas på
ett fint bedrägeri. De hafva nu äfven fått sin lön. De äro
mina tvångsarbetare.
</p>

<p>
Jag åtlydde Axels ord. Jag såg på den andra klassens
arbetare. Besynnerligt! De voro alla lika klädda, lika vexta.
Jag såg på deras anletsdrag. Oaktadt svärtan såg jag, att
äfven anletsdragen voro lika. I hvarenda af dem igenkände
<a id="page-142" class="pagenum" title="142"></a>
jag ... Josef. Den Josef, som lik en ond engel demoniskt
tjusat min själ, han, som jag öfvergaf, emedan han aktade
det heliga ringa, Josef, hvars förlust kom verlden att gapa
emot mig så tom och sorglig, emedan min kärlek ändå icke
varit inbillning; ja, denne Josef stod nu der for mig i tusende
olika och dock lika gestalter.
</p>

<p>
Ännu en tredje klass menniskor varsnade jag; det var
qvinnor, handtlangerskor åt den andra klassens män. Äfven
de voro sinsemellan lika. Jag vågade knappt se åt dem. De
ägde alla, äfven de, bekanta drag.
</p>

<p>
Axel gjorde ingen anmärkning öfver denna tredje klass.
Han tycktes icke ens märka den. Han gick hastigt förbi, och
drog mig med sakta våld åt ett annat håll, så att vi voro
på ett visst afstånd.
</p>

<p>
&mdash; Ser du, min Celia, dessa äro nu alla de, som lyda
under mig. Är jag icke rik? Kom, skall du få se, hvad
slafvarna hjelpt mig till.
</p>

<p>
Med dessa ord knackade han på bergväggen, som öppnade
sig. Vi voro i ett rum, stort som den största kyrka,
och rikare prydd än någon sådan. Taket, golfvet, väggarne
voro af silfver och guld, som ormlikt ringlade sig inom hvartannat.
Ädelstenar af alla slag bildade guirlander kring väggarne.
Ifrån taket hängde kronor utan ett enda ljus, men
gifvande en sådan glans, att jag undrade, huru mina ögon
kunde uthärda en sådan herrlighet.
</p>

<p>
&mdash; Du förvånar dig öfver prakten i mitt rike &mdash; sade
Axel. &mdash; Snart skall du få se en ännu skönare syn.
</p>

<p>
Då framstodo omkring oss ljufva, underbara gestalter,
<a id="page-143" class="pagenum" title="143"></a>
som alla voro <em>olika</em>, och dock så sköna. De föllo, en och
en, på knä för oss, och framräckte sina skänker.
</p>

<p>
Axel gaf en vink; då framstod ett af de sköna väsendena
och räckte mig &mdash; en myrtenkrona. Jag ämnade sätta
den på mitt hufvud, men först ville jag dock erfara, huru
skickligt den var flätad. Jag höll den upp emot de bländande
kronorna, och fann att myrtenkronan var genomskinlig.
Jag blef rätt skrämd häraf.
</p>

<p>
&mdash; Jag vill ej hafva den. Den är ej gjord af myrten,
utan af smaragd &mdash; utropade jag, och släppte kronan i golfvet.
En förunderligt vidrig klang hördes, då kronan föll i
stycken.
</p>

<p>
Nu trädde Axel till mig med strålande ögon och
sade:
</p>

<p>
&mdash; Du har bestått profvet. Din rena själ kan icke dåras
mer af falska glitter. Du lilla flicka, hemta hit en
bättre krona.
</p>

<p>
Hon lydde, kom och satte på mitt hufvud en bättre
krona, en äkta myrtenkrona. Det kände jag af bladens böjlighet
och sköna svalka.
</p>

<p>
Jag såg på den sköna gifverskan. Var det icke Emma?
Ja. Jag tackade henne med en kyss. Det såg Axel och
han talade:
</p>

<p>
&mdash; Den tid vi bodde uti solens ljus, tog Axel Celias
kyssar ifrån Emmas mun. Nu tar jag dem från Celias egna
läppar.
</p>

<p>
Han kysste mig. I detsamma hördes en sakta musik,
och sedan började de vackra gestalterna uppstämma en ljuf
<a id="page-144" class="pagenum" title="144"></a>
melodi, hvars harmoni efterhand blef allt mera rik, mångfaldig
och underbar. Det var en festlig brudsång.
</p>

<p>
&mdash; Är här ej godt att vara? &mdash; hviskade Axel. Jag
svarade:
</p>

<p>
&mdash; Om dock min far och moder lefde än och såge Celias
lycka!
</p>

<p>
&mdash; Jag var beredd på Celias goda hjertas önskan. Derföre
har jag kallat hit din fader och din mor.
</p>

<p>
Då kände jag, att mina axlar lätt vidrördes. Jag såg
mig om. På ena sidan om mig stod min far, på den andra
min mor. De voro sig fullkomligen lika, endast yngre. De
voro lika unga, som den öfriga brudskaran omkring mig.
</p>

<p>
Min glädje blef nu fullkomlig. Helt och hållet försmälte
jag i det närvarandes lycka. Jag sträckte mina händer efter
Axel, för att tacka honom för all denna salighet. Han förstod
mig, kysste mig och ..... jag vaknade.
</p>

<p>
Der ligger den lilla Emma, hon som i drömmen gaf
mig den goda myrtenkronan. Ibland suckar hon lätt. Kanske
drömmer äfven hon någon vacker dröm.
</p>

<p>
Hvad månne min dröm betyda? Jag har drömt om silfver
och guld. Det säges icke betyda något godt. Åtminstone
är silfver illa, säger man.
</p>

<p>
Det var en gång fråga om drömmars betydelse. Då
sade en satiriker i sällskapet: &mdash; drömmar betyda just precis
det, som framdeles kommer att ske i verlden.
</p>

<h3 class="date" id="chapter-4-7">
<a id="page-145" class="pagenum" title="145"></a>
d. 24.
</h3>

<p class="noindent">
I dag reste Clinton och Axel bort. Det var en sorgens
dag.
</p>

<p>
På förmiddagen föreslog Clinton en promenad. Emma
följde med. Småningom afdelade sig sällskapet helt naturligt
i tvenne kotterier. Clinton och Anna bildade det första;
Axel, Emma och jag det andra. Hastigt sade Emma:
&mdash; jag vill veta, hurudant förlofvade tala, och sprang till
Clinton och Anna. Axel sade:
</p>

<p>
&mdash; Ett så förståndigt och godt barn, som Emma är!
Hon kände i luften, att jag ville vara ensam med Celia.
</p>

<p>
&mdash; Emma är ett mycket förståndigt och godt barn &mdash;
sade jag tanklöst.
</p>

<p>
Vi talade först ett och hvarje i likgiltiga ämnen, tills
det äfven blef fråga om resan. Jag bad Axel vara försigtig
och icke förkyla sig.
</p>

<p>
&mdash; Jag lofvar det, då Celia så vill &mdash; sade Axel, med ett
alfvar, som tycktes illa harmoniera med frågans obetydlighet.
Med än större värme fortfor han:
</p>

<p>
&mdash; Jag lofvar ännu mer än Celia fordrar. Jag lofvar dig
att ren och obesmittad gå igenom ungdomsålderns faror.
Celia, detta namn skall blifva mig en stark sköld. All min
äregirighet lofvar jag dig ... äran utan Celia vore utan
värde. Sist lofvar jag dig min kärlek, en varm och trogen,
ja, en evig kärlek. Jag kan icke föreställa mig en möjlighet
att lefva, om Celia ej bodde i mitt hjerta, icke heller
någon himmel, der ej Celia vore. Jag lofvar dig en kärlek,
som gifver allt, men fordrar ... intet.
</p>

<p>
<a id="page-146" class="pagenum" title="146"></a>
&mdash; Det är för mycket, Axel. Tala dock ej så &mdash; hviskade
jag, i det tårar ovillkorligen fuktade mina ögon.
</p>

<p>
&mdash; Du gråter, Celia. Jag tackar dig. Du kan ha rätt,
ty att försaka dig för alltid, det vore dock hårdt. Derföre
vill jag förändra mina ord. Den kärlek, som nu lifvar mitt
bröst, den gifver allt och fordrar intet. Ser du, jag frågar
dig icke, om min kärlek har något gensvar i ditt hjerta.
Det är nog för mig, att jag älskar dig.
</p>

<p>
Åter sade han, efter en lång tystnad:
</p>

<p>
&mdash; Det vore äfven förmätet af mig, att af Celia fordra
ett svar. Jernet skall pröfvas i eld, innan det duger. Framdeles
någon gång, sedan jag bestyrkt min trohet och min
rena vilja att vara Celias vän ..... då är det tid för frågor.
</p>

<p>
Huru gerna jag velat säga några ord. Äfven jag hade
ju bordt gifva ... någonting. Jag försökte tala ... jag
kunde icke, vågade ej. Axel förekom mig nu såsom ett väsen
ifrån ett annat hem, ett väsen, som nedlåtit sig till
ett jordens barn. Det gick igenom mig en rysning. Jag gick
der darrande och ängslig.
</p>

<p>
Axel såg på mig, och sade med skiftad ton och blick:
</p>

<p>
&mdash; Jag har sagt allt. Nu känner Celia mig .......
Derföre skola vi tala annat. Vi skola leka, skämta. Jag är
ett barn. Skämtet passar bra för mig. Och Celia är ett
barn, som aldrig kan bli annat än ett barn. Derföre skola
vi ha roligt .... Emma, kom hit. Hvad har du att göra
der med de gamla!
</p>

<p>
Emma kom, och Axel hade med henne många roliga
upptåg, som också fingo mig att skratta.
</p>

<p>
<a id="page-147" class="pagenum" title="147"></a>
De några återstående timmarna var Axel så glad och
tokrolig, att jag aldrig förr sett honom så. Och när han
satte sig i släden, tycktes det allsicke kosta på honom att resa.
</p>

<p>
Clinton var icke så glad. Dock sökte också han på sitt
sätt trösta Anna, stackars barn, som gret.
</p>

<h3 class="date" id="chapter-4-8">
d. 1 Mars.
</h3>

<p class="noindent">
Tomt, tomt hade vi de första tiderna efter de kära bortfarna
vännerna. Farbror klagade att han &bdquo;radicaliter&ldquo; förlorat
sin matlust och sitt humör; Anna gret tidtals, likaså
Emma, som klagade, att det aldrig var riktigt roligt mer.
Endast faster hade nog förströelse af sitt hushåll, och jag ...
jag gret icke.
</p>

<p>
Nu deremot, sedan tårarna i det närmaste upphört för
Anna och Emma, tyckes turen ha kommit till mig. Nyss
gret jag så, att det var underligt, huru jag icke smälte. Men
dessa tårar voro ljufva.
</p>

<p>
Kan det vara möjligt att jag älskar denna gosse, har
jag ofta frågat mig, och fått till svar: kunde det vara möjligt
att jag icke älskade Axel? Åldern gör intet, sade
Emma.
</p>

<p>
Emellertid, <em>om</em> det är kärlek, huru olika mot den, jag
hyste för ... Josef! Den kärleken kom hastigt som ett rus,
en yrsel; ja, den var äfven ett rus, en yrsel, efter hvilken
uppvaknandet var svårt och tungt. Men den, jag nu känner,
har kommit småningom, den har så stilla smugit sig kring
hjertat; den har tillvuxit så jemnt och säkert, som en snöboll,
rullad i blid snö. Den är nästan för ljuf, och fridfull,
<a id="page-148" class="pagenum" title="148"></a>
för att vara kärlek, dock för litet systerlig, för att <em>icke</em> vara
kärlek. Således är det väl ändå kärlek.
</p>

<p>
Men då det är kärlek, och denna är så ljuf, så fridfull,
hvarföre skall jag då gråta? Ehuru jag känner denna kärleks
art, är det dock, som om jag fruktade den. Hvarföre
skall jag tänka på framtiden!
</p>

<p>
Hvad menniskan dock är oklarsynt och dåraktig. Den
tid, jag förra gången älskade (synd på det ordet!), då hade
jag intet rum för fruktan eller onda aningar. Jag fördes
som i yrsel. Nu deremot, då min älskling är så annan, så
ädel, god och ärlig ... nu fruktar jag.
</p>

<p>
Anna och Emma, som icke veta af orons album, hafva
undrat, hvarföre jag icke mera skrifvit någonting i fridens
bok. Det har icke skett, emedan jag saknat lust dertill. Så
har jag talat till dem, och till en del sannt. De tider, jag
haft lust att uppteckna någonting, hafva varit sådana,
att jag hellre meddelat mig för dessa stumma vittnen, dessa
hvita pappersblad, än för menniskor. Ja, jag har skytt att
meddela dem någonting om sådant, som rör Axel. Jag kan
icke vara uppriktig och öppenhjertig nu. Det vore att vanhelga ....
Vore det icke?
</p>

<p>
Men jag vill försöka något annat. På en tid skall jag
icke ens ha dessa stumma vittnen till förtrogna. Jag skall
begrafva den ljufva låga, som alltmera värmer mitt hjerta,
inom mitt eget bröst. Jag tror ej för det, att hon af brist
på näring dör.
</p>

<h3 class="date" id="chapter-4-9">
<a id="page-149" class="pagenum" title="149"></a>
d. 20 October.
</h3>

<p class="noindent">
Jag har hållit mitt ord. På lång tid har den svarta
portföljen varit oöppnad.
</p>

<p>
Den sköna våren har varit, sommaren har flytt, hösten
har kommit; löfven hafva gulnat och till större delen affallit.
Endast körsbärsträdens blad äro envisa och hålla sig gröna.
</p>

<p>
Nu är det höst, men i min själ herrskar vår. Hösten
och förödelsen omkring mig förmå icke smitta mitt hjerta.
</p>

<p>
Hvarföre griper jag då i orons album? Emedan jag
förbehållit mig rättigheten att få skrifva i det, då något särdeles
gladt inträffat. Det är märkvärdigt, att jag allaredan
skrifvit om detta glada äfven i fridens album. Det är så
roligt att mer än en gång uppteckna det, som mycket
fröjdar själen.
</p>

<p>
Axel har skrifvit ett bref till oss. Den skälmen har
adresserat brefvet till ... lilla Emma. Det lyder så här:
</p>

<p class="date">
H:fors d. 15 Oct. 1851.
</p>

<p class="adr">
&bdquo;Söta Emma!
</p>

<p class="noindent">
Hvad Emma skall bli förvånad öfver att få ett bref
från mig. Emma har väl icke förut fått många bref, och
säkert intet enda från en gosse.
</p>

<p>
Ändå har jag just ingenting vigtigt att skrifva. Men
kanske skall det roa Emma att veta, att jag vuxit mycket.
Emma tyckte redan i vintras, att jag var altför lång; nu
skulle Emma bli rädd för mig, vet Emma, ty jag felar blott
två tum i tre aln. Men säkert har Emma också vuxit, så
att du icke behöfver se dessmera upp till mig än förut.
Emma blir väl icke rädd?
</p>

<p>
<a id="page-150" class="pagenum" title="150"></a>
Vet Emma, att jag den 20 October fyller sexton år?
Emma måste den dagen få dricka mera kaffe än eljest. Jag
vet att Emma tycker fasligt mycket om kaffe.
</p>

<p>
Jag skulle inte för någon våga berätta, att jag i slutet
af denna månad ärnar mig till Mainola. Kanske Emma
ändå törs gifva sina goda fosterföräldrar en liten vink derom.
Hviska det äfven för Celia, så att ingen må bli skrämd.
</p>

<p>
Ser du, lilla Emma, huru alldeles ingenting jag hade att
berätta för dig. En annan gång bättre. Helsa alla så mycket
från
</p>

<p class="sign">
Axel Segerskjöld&ldquo;.
</p>

<p class="noindent">
Det är således i dag Axels födelsedag. Han fyller sexton år.
Jag tycker det för Axel är så mycket, som för andra tjugusex.
</p>

<p>
Emma har ställt så till, att vi verkligen i dag fått dricka
mera kaffe än vanligt. Emma sade, att hon tyckte kaffe aldrig
smakat så bra. Jag tyckte så med, fast jag ingenting
sade. Anna var den enda, som ej tycktes tycka så. Men
det är sannt, Clinton har icke i dag sin födelsedag.
</p>

<p>
Farbror blef mycket glad öfver nyheten. &mdash; Det är en
skön sak &mdash; sade han &mdash; att man åter på en tid får hit
någon att prata förnuft med. Det skall bli roligt, att få höra
universitetsnyheter. Också jag har varit student, och den
som en gång varit det, förblir det ock.
</p>

<h3 class="date" id="chapter-4-10">
d. 5 Nov.
</h3>

<p class="noindent">
Hösten har för en tid lemnat rum för en skarp vinter.
Den 29 October var ett förfärligt väder. Jag anade, att Axel
var på vägen då, men jag tackade Gud, att det icke var en
sjöresa.
</p>

<p>
<a id="page-151" class="pagenum" title="151"></a>
Han kom den trettionde, icke alls illa medfaren. Han
sade, att man måste vara nöjd, när man har slädföre, om
också drifvorna göra, att man icke hinner mera än en mil
på tre timmar.
</p>

<p>
Så stor och vacker Axel blifvit. &mdash; Det var en lycka &mdash;
sade Emma &mdash; att han skref till mig derom, eljest hade jag
verkligen blifvit rädd.
</p>

<p>
Underligt att jag aldrig märkt, att Axel är vacker. Och
dock är han sig så lik i det <em>stora hela</em>. Samma uttryck,
samma själ, samma ögon, som då jag frågade honom plurariel
af <em>ciel</em>!
</p>

<p>
Kanske är det förändringen i min egen själ, som låtit
mig märka förändring hos Axel.
</p>

<p>
Axel är mot mig så grannlaga. Icke ett ord af sådant,
som .... nå ja!
</p>

<p>
Stundom vill det synas, som han tillochmed undveke
mig. Deremot håller han sig, än mer än förra gången,
till Emma. Månne detta vara så alldeles bra? Han tror
väl, att Emma är mera barn, än hon kanske är det.
</p>

<p>
Jag har stundom ärnat varna Axel, men det skulle
passa sig så illa för mig. Anna borde göra det, men säkert
faller henne icke sådant in, och jag ... jag skulle icke
kunna göra Anna uppmärksam derpå.
</p>

<p>
Men månne det kan vara någon fara för Emma? Är
hon icke verkligen förmycket barn dertill. Och vore det fara,
månne denna just vara så ... farlig? Skall det icke blifva
blott en ljuf, barnslig fantasi?
</p>

<h3 class="date" id="chapter-4-11">
<a id="page-152" class="pagenum" title="152"></a>
d. 10.
</h3>

<p class="noindent">
Emmas far har skrifvit efter sitt barn. Han ligger farligt
sjuk. Jag har beslutat att resa med Emma. Farbror
sade skämtande till mig:
</p>

<p>
&mdash; Så mycket hellre kan du följa med, som den söta
Studenten är bjuden att tillbringa några dagar hos min
granne, häradshöfding Ekendal, och hans son, studenten.
Celia behöfver någon förströelse under tiden. Föret är visserligen
det allra eländigaste. Landsvägen är dels bar, dels
försedd med isgata. Det bästa ekipage vore nu ett mellanting
emellan kärra och släde. Men som intet sådant finns
att tillgå, måste man välja mellan tvenne ytterligheter. Släde
tycks vara säkrare, men har två saker emot sig: för det
första skulle ni dröja för länge på vägen, för det andra
skulle ni komma utan medar hem. Hjulåkdon ser visserligen
riskabelt ut att ha i denna iskraka, men min nya schäs
har ännu så hvassa spikar, att han borde hållas på isgatan
lika väl som en nyss skodd häst. Detta ekipage rekomenderar
jag således. Celia, som jag har märkt kör bra, kan föra tömmarna.
Anders kör så vårdslöst; han får sitta lat bakpå sitsen.
</p>

<p>
&mdash; Åh &mdash; svarade jag &mdash; nog skall jag köra försigtigt.
Visst ser det litet haskligt ut, då man möter någon, men
det hjelpes genom att antingen stanna, och låta den andra
köra förbi, eller också, på farliga ställen, genom att dela
väg med sig så litet som möjligt.
</p>

<p>
Anders går redan att spänna hästen i redet, och jag ...
ja, hvarföre har jag skrifvit detta i orons album?
</p>

<h3 class="date" id="chapter-4-12">
<a id="page-153" class="pagenum" title="153"></a>
d. 15.
</h3>

<p class="noindent">
Lycka, lycka, hvad är det för ett ord? All lycka står
på randen af en olycka. All glädje är så hastigt färdig att
räcka handen åt smärta.
</p>

<p>
Den tolfte återkommo vi från Emmas far, som redan
var bättre. Sakta och försigtigt foro vi på den bedrägliga
isgatan.
</p>

<p>
Vädret var blidt, och ändå var himlen blå och solen
lyste. Det var ett angenämt resväder. Också höll Emma
mig nog varm med frågor om ett och annat, samt dessemellan
med tal om Axel. Jag började finna, att hennes ömhet
för honom dock icke var farlig, att hon ännu var förmycket
barn, för att på alfvar älska. Det var blott en ljuf, <a id="corr-43"></a>barnslig,
systerlig fantasi. Deråt vardt jag ganska glad.
</p>

<p>
Vi hade icke mera många stenkast till hemmet. Emma
sade:
</p>

<p>
&mdash; Nu får Celia vara bra försigtig. Vi få här en &bdquo;nedförbacke&ldquo;,
som väl icke är brant, men krokig och hal. Kanske
vi be Anders gå bredvid.
</p>

<p>
Jag satt försänkt i tankar, och svarade intet på denna
naturliga proposition. Emellertid gick hästen framåt.
</p>

<p>
Backen var långsluttande, hade således ej bordt vara
farlig. Men, såsom Emma sade, var den krokig. Vägen
borde alltid litet slutta åt samma sida, som vägen kröker
sig, eller åtminstone vara horizontel. Denna backe gjorde
raka motsatsen; utom backens egen tillbörliga sluttning,
hade han dessutom en sidosluttning, men åt motsatt sida af
vägens krökning. Vid vägen var väl icke något dike, utan
<a id="page-154" class="pagenum" title="154"></a>
marken sluttade alltmera, ju längre ned. Sist kom en brant,
som slutade vid en liten å, som tog vägen åt Mallasvesi.
</p>

<p>
Då jag såg åt höger, förstod jag, att denna lilla backe var
vida farligare att färdas nedför än uppför. Slant schäsen en
gång ur vägen, så stannade han icke förr än vid brantens
fot, i åns svarta kalla vatten. Ledstänger saknades här, liksom
så ofta på socknevägar.
</p>

<p>
Jag ärnade försöka stanna hästen. I stället tror jag att
jag ryckte i tömmarna. Både Emma och jag upphäfde ett
rop af glad förvåning. Axel syntes nedanför vägens krökning.
</p>

<p>
Hästen begynte smått löpa. Vid krökningen började
schäsen att slinta. Det såg Axel, och var som en blixt vid
vår sida, just då det högra hjulet redan var utom vägen, på
den åt ån mera sluttande planen invid.
</p>

<p>
O, att han aldrig kommit! Hvad var vår räddning värd,
då den köptes så dyrt!
</p>

<p>
Axel stod nedanom vägen på den åt ån sluttande planen,
och bemödade sig att hindra det högra hjulet att löpa
vidare nedåt. Förfärliga ögonblick! Axel hade intet säkert
fotfäste på den hala marken. Han föll, schäsen hade förlorat
balansen, den föll på Axel.
</p>

<p>
Huru länge jag var utan sansning, vet jag icke. När
jag vaknade, såg jag Emma gråtande vid Axels hufvud, som
var blodigt. Anders sysselsatte sig med att resa upp hästen.
</p>

<p>
Hästen låg omkull på vägen. Axels bröst hade hindrat
schäsen att rulla vidare och draga hästen med sig i fallet.
</p>

<p>
&mdash; Du dumma menniska &mdash; utbrast Emma till Anders
&mdash; du tänker mer på din usla häst, än på honom der. Förstår
<a id="page-155" class="pagenum" title="155"></a>
du icke, att om hästen stiger upp, så kan kärran ännu
mera skada Axel. Lyft upp schäsen.
</p>

<p>
Detta gick snart för sig. Nu kunde vi betrakta Axel.
Han var utan allt medvetande och andades knappt. Hjulet
och schäsens tyngd hade illa skadat hans bröst. Bittra öde!
</p>

<p>
Vi förbundo hans hufvud så godt vi kunde. Vi gjorde
honom af våra öfverplagg en bädd, så mjuk vi förmådde.
Dock var den för hård &mdash; det funno vi af hans oroliga ryckningar
under det sorgliga tåget till hemmet.
</p>

<p class="tb">
&nbsp;
</p>

<p class="noindent">
Mot aftonen vaknade Axel från sin sanslöshet. Han lät
bedja mig komma till honom.
</p>

<p>
O, hvilken förändring! De ädla anletsdragen vanställda
under bemödandet att dölja smärtan, bröstet tungt flämtande,
och blicken rullande, men, ack, så skön. Så låg den ädle
ynglingen, det bleka offret.
</p>

<p>
&mdash; Celia &mdash; hviskade han &mdash; hvarföre gråter du? Allt
är en vacker dröm. Celia, du lefver, du är räddad.
</p>

<p>
&mdash; Ack Axel, tala ej om mig. Jag lefver för att se ...
dig så der. Ack, hvad du andas tungt. Ditt bröst är säkert
mycket sjukt.
</p>

<p>
&mdash; Jag vet ej hur det är, men visst kännes det annorlunda
än förr. Det går väl öfver.
</p>

<p>
Det påkom mig en underlig känsla, liksom han menat:
&mdash; det går väl aldrig öfver. Axel smålog och sade:
</p>

<p>
&mdash; Jag borde banna Celia, för att du gråter så mycket.
Men ... tårarna klä dig lika bra, som allt annat. Du kan
få gråta.
</p>

<p>
<a id="page-156" class="pagenum" title="156"></a>
&mdash; Kanske det skadar Axels bröst att tala &mdash; sade jag, i
det jag bemödade mig att svälja tårarna.
</p>

<p>
&mdash; Det borde icke skada, när jag talar med Celia. Men
jag vill söka lyda dig. Mitt öga tynger åter. Det bådar
sömn. Hur ljuft, att söfvas in af den bästa vännen uppå
jorden!
</p>

<p>
Han har somnat. Säkert sväfva omkring honom sköna
englar nu. Han småler stundom. Kanske han icke vet,
huru jag ensam vakar öfver honom, huru mitt hjerta uti oro
klappar ömsom, stannar åter. Slumra, det är ljuft!
</p>

<p class="tb">
&nbsp;
</p>

<p class="noindent">
Doktorn har anländt, han har undersökt patienten. Ack
ändå, bröstbenet är krossadt.
</p>

<p>
Doktorn har sökt trösta oss, men har icke rätt lyckats
med mig. Hans ton, hans blick har ingifvit farhågor.
</p>

<p>
O Gud, låt Axel lefva. För Celias skull, låt honom icke
sluta i blomman af sina ungdomsdagar. Tag Axel icke ännu
till dig!
</p>

<p>
Men hör du icke denna bön, så hör en annan. När
<em>han</em> är borta, så tag då äfven Celia rätt snart.
</p>

<p>
Nu är nattens tid. Jag minnes min dröm.
</p>

<h3 class="date" id="chapter-4-13">
d. 19.
</h3>

<p class="noindent">
Åter har doktorn anländt. Sjukdomen har förändrat natur.
Smärtan i det skakade bröstbenet har förorsakat feber
och inflammation. Axel yrar tidtals. Mitt namn är ofta på
hans läppar. Med rysning hörde jag honom för några timmar
<a id="page-157" class="pagenum" title="157"></a>
sedan säga: &mdash; &bdquo;hvarföre skall du söka skilja mig från
Celia. Nog är jag henne trogen&ldquo;. Sedan började han åter
tala osammanhängande ord.
</p>

<p>
O smärta, att nödgas bevittna förståndet, själens ljus,
ligga i dvala, lemnande rum för en upphetsad inbillnings förvirrade
tankespel! Nyss var han en yngling, strålande af ungdomshopp,
mod och helsa. Nu ligger min gode vän så
hjelplös der.
</p>

<p>
De suckar, han stundom drager, de komma säkert af
kroppslig smärta. De förorsaka en själens smärta hos Celia;
de äro lika många dolkar för Celias hjerta.
</p>

<p>
Skall det blifva lif eller död? Stode det i min makt att
öppna framtidens Isislöja, jag vågade det icke. Jag vågar
icke <em>tänka</em> på framtiden. Som ett barn i leken täcker öfver
sina ögon, och tror sig icke blifva sedt af den, det icke
ser, så vill Celia göra. Jag vill kasta ett dok öfver själens
ögon. Kanske att ödet då ej hittar mig.
</p>

<h3 class="date" id="chapter-4-14">
d. 20 Dec.
</h3>

<p class="noindent">
Snart inträffar julens, den höga kristliga glädjens och
barnens fest. Min julklapp blifver sorg och smärta, och dock
äro dessa julklappar för mig de käraste. Sorgen är min bästa
vän, huru mycket ljufvare och herrligare än all jordens
lycka!
</p>

<p>
Jag känner hos mig kraft att skrifva nu. Jag flyr till
dig, du orons album. Nu är du den rätta fridens bok.
</p>

<p>
Det var den tjugunde November. Det gick mot natten.
Jag vakade vid Axels bädd. Då slog han hastigt upp sitt
<a id="page-158" class="pagenum" title="158"></a>
öga. Hans ögonpar var ej förvirradt mer, men strålande af
stilla ljus. Och Axel sade:
</p>

<p>
&mdash; Du vakar Celia. Är natten klar, är månen uppe?
</p>

<p>
&mdash; Månen är i nedan. Men det är stjernklart.
</p>

<p>
&mdash; Månen är i nedan? Men jag är nöjd, att de milda
blyga stjernorna tindra. Minns Celia, hvar den stjernan är,
som heter <em>Vega</em>?
</p>

<p>
&mdash; Det var den stjernan, som Axel visade mig den sista
qvällen, då ..... Vega uti <em>Lyran</em> är nära intill <em>Svanens</em>
kors, och icke alltför långt ifrån <em>Carlavagnen</em>.
</p>

<p>
&mdash; Ditt minne har varit dig troget. Jag tackar dig. Din
Axel får be dig om någonting. Anse Vega för min stjerna,
se på den, då och då, i nattens tysta timmar. Tro att min
ande då talar till dig. Den och stjernan skola skicka dig
ett mildt och vänligt svar.
</p>

<p>
&mdash; Jag vill så göra. Våra blickar skola mötas der.
</p>

<p>
&mdash; Våra blickar, ja, om vi begge bodde här på jorden.
Men ....
</p>

<p>
Hvad menar Axel &mdash; utbrast jag, darrande för min egen
fråga, i det jag hänfördes af den höga aningen uti hans drag.
</p>

<p>
&mdash; Anse himlen vara uti Vega-stjernan &mdash; sade Axel.
</p>

<p>
Jag började att stilla gråta. Jag anade, hvad han menade,
anade, att himlen var för mig förlorad på jorden.
</p>

<p>
&mdash; Minns Celia den glada, friska vinterdagen uti parken?
Då lofvade jag dig en kärlek, som gaf allt, men fordrade
intet. Och när Celia sade, att det var för mycket, förändrade
jag mina ord. Jag sade, att den kärlek, som då lifvade
mitt bröst, gaf allt och fordrade intet. Men nu ....
</p>

<p>
<a id="page-159" class="pagenum" title="159"></a>
Hans matta blick fick lif. Den vexte till en fråga. I en
onämnbar sällhet svarade jag:
</p>

<p>
Jag förstår dig Axel, och låt mig svara dig. Med handen
i din hand och ögat i ditt öga, med nattens stjernor
och dess heliga tystnad till vittnen, inför Gud den allvetande
älskar jag dig, och skall älska dig, så länge jag andas. Ja,
bortom grafvens rand.
</p>

<p>
Han drog mig sakta till sig, och vi kysstes en lång och
salig kyss, en himlens fläkt, hvars känsla skall följa Celia till
grafven, ja, bortom grafvens rand. Småleende sade Axel:
</p>

<p>
&mdash; Nu vill jag gerna dö, då Celia är min. Gud skall
icke förskjuta mig, för det jag älskat Celia så ömt. Celia
har för mig varit en afbild af det gudomliga, skulle jag icke
älska Celia!
</p>

<p>
&mdash; Din Celia har bedit till Gud, att om Han i sin allvishet
behagar taga Axel bort, så må Celia rätt snart få följa.
</p>

<p>
&mdash; Hvad äro jordelifvets korta dar emot evigheten i de
sällas land. En blixt, ett ögonblick, och Axel har dig åter.
Men ack, Celia .....
</p>

<p>
Kanske att Gud hör Celias bön. I annat fall skall Celia
rätt ofta se på Axels stjerna, Lyrans Vega, och tänka att
jordelifvets dagar äro korta mot evighetens sälla dagar. Celia
skall icke sörja såsom de, hvilka icke hafva något hopp.
</p>

<p>
&mdash; Jag har att bedja Celia om någonting. När jag är
död, så skolen I begrafva mig här i denna sockens kyrkogård.
Sen det är gjordt, så må&rsquo;n I underrätta de dock så
kära uti hemmet om min bortgång. Stoftet är förgängligt,
dock vill jag så gerna hvila nära Celias hem.
</p>

<p>
<a id="page-160" class="pagenum" title="160"></a>
Efter en lång tystnad, hvarunder hela mitt väsende tycktes
försmälta i betraktandet af Axels in i döden trogna ögon,
sade han:
</p>

<p>
&mdash; Ännu en kyss ..... så der ..... Vi förstå hvarann,
vi hafva intet mer otaldt här på jorden. Läs för mig
ett stycke ur den bok, som Celia tycker så mycket om, ur
boken <em>om Christi efterföljelse</em>.
</p>

<p>
Gud gaf mig styrka att icke öfverväldigas af smärta, då
jag ur boken läste upp ett stycke. Hastigt sade Axel med
en röst, ljufvare än nånsin, en röst från annat hem:
</p>

<p>
Jag hör en ljuf musik af underbara toner. Jag går emot
en här af sköna väsenden. Följ med mig, Celia .....
</p>

<p>
Hans ögon lyckte sig vackert. Hans själ utandades i en
lätt suck. Jag kände på hans panna; den var kall. Jag
sökte värma honom till lifs med kyssar. Fåfänga kyssar, de
hulpo icke! Der låg den trogne ynglingen ett lik. Men i döden
strålade hans anlete såsom de helige martyrers.
</p>

<p>
Och Celia fick icke följa med. Celia lefde, fast hon
först trodde sig icke lefva. Tyst och tårlös satt jag der i
stum förtviflan. Dödsengeln, som röfvat från mig det käraste,
var mitt sällskap.
</p>

<p>
Och dock tackade jag Gud, som låtit Celia ensam, ensam
emottaga den älskades sista suckar. Mitt hjerta slog
af hänryckning, att Celias namn var det sista ord, Axel uttalat.
</p>

<p class="tb">
&nbsp;
</p>

<p class="noindent">
Fyra dagar sednare fördes Axel till grafven. Äfven Celia
var med. Det är dock kärt att med egna ögon se, att
<a id="page-161" class="pagenum" title="161"></a>
den älskades dyrbara jordiska hydda vänligt blir anförtrodd
åt den varma, moderliga jordens sköte.
</p>

<p>
Ännu hade jag icke gråtit, men på denna dagens afton
framvällde ändtligen tårarna ur mitt öfverfulla hjerta. Dess
stora tyngd blef härigenom lättad. Jag började finna, att
jag kunde hålla det ord, jag gifvit Axel på hans dödsbädd,
att icke sörja såsom de, hvilka intet hopp hafva. Tårarna
äro en mild skänk från höjden.
</p>

<p>
På Vegastjernan ser jag ofta. Den ger mig sköna blickar.
Jag känner godt min Axels ande.
</p>

<p>
Aftonens timmar äro de käraste för mig. Är himlen
öfverdragen med moln, så att hugkomststjernan icke synes,
så har jag dock en tröst. Den hvita bädden vinkar mig,
jag får drömma.
</p>

<p>
Alla nätter har jag drömt om den förlorade. Än är
han lefvande på jorden, än uti ett bättre obeskrifligt land.
Drömmen har aldrig visat Axel sjuk och lidande. Jag tackar
drömmen, som städse är god emot mig.
</p>

<p>
Och när jag om morgonen vaknar, visst är det då först
så tomt, så tomt. Men snart stå tvenne englar vid min
sida, Minnet och Hoppet. De trösta mig med den dem egna
makt. Jag lefver icke i den flyende minuten; jag lefver
i den flydda, och i den kommande.
</p>

<p>
I förra dagar begrundade jag ofta, om de döda kunna
veta, hvad de kära öfverblifna här på jorden förehafva och
tänka. Nu tycker jag mig ha svaret klart. <em>De döda veta
det.</em> Allt, allt, hvad Celia gör och tänker; det vet Axel.
Hans ande vakar öfver mig.
</p>

<p>
<a id="page-162" class="pagenum" title="162"></a>
O, hvilken tröst! Han vet, att han är allt för mig.
Han vet, att Celia icke tänker en enda tanke, som skulle
oskära hans minne och vara Axels ande ovärdig.
</p>

<p class="tb">
&nbsp;
</p>

<p class="noindent">
I natt mot morgonen låg jag vaken. Då hörde jag en
musik, som hade tycke af eolsharpans toner. Jag kastade
ögonen ditåt, och såg en bländande klar punkt i väggen.
</p>

<p>
Punkten vidgade sig alltmer. Den vexte till en gestalt
med obestämda konturer. Dessa blefvo efterhand mera tydliga
och bestämda, färgerna klarare och mera lefvande. Det
var en ljusblå strålande gestalt, som närmade sig mig. Dess
anlete blef alltmera klart och bestämdt. Det var Axel.
</p>

<p>
Jag satte mig upp och räckte ut min hand, för att
fatta Axels hand. Men då drog han sig med ett englasmåleende
tillbaka; konturerna blefvo alltmera obestämda,
intogo allt mindre rum, och blefvo slutligen en bländande
klar punkt, som försvann på samma ställe i väggen, der den
inkommit. I detsamma hörde jag åter en musik, som hade
tycke af eolsharpans toner.
</p>

<p>
Synen hade intet förskräckande. Ännu känner jag en
ljuf värma, en stilla, salig frid vid minnet deraf.
</p>

<p class="tb">
&nbsp;
</p>

<p class="noindent">
Huru orätt menniskorna göra Sorgen. Sorgen är en
mild moder, en blek, men trogen syster. Sorgen är den
bästa vän. För allt i verlden ville jag ej mista sorgen.
</p>

<p>
Derföre tycker jag ej om kroppslig smärta. Sådan sjukdom
är anspråksfull, den störer själens tankar, den rycker
dem till sig.
</p>

<p>
<a id="page-163" class="pagenum" title="163"></a>
Mitt bröst, som aldrig varit särdeles starkt, har under
de sednaste dagarna blifvit rätt konstigt. Jag känner stickningar,
och andan blifver ofta altför kort. Jag måste rådfråga
läkare. Jag vill blifva botad. Jag vill ostörd få lefva
i Axels minne.
</p>

<h3 class="date" id="chapter-4-15">
d. 2 Febr. 1852.
</h3>

<p class="noindent">
Jag har ej blifvit bättre, snarare sämre. Det låter som
en motsägelse, men jag är glad deråt. Celia vet någonting.
</p>

<p>
Jag såg en dag doktorn hviska med farbror. De sågo
då, som de trodde obemärkt, på mig. Jag märkte det likväl,
jag hemtade en flyktig aning ifrån deras alfvarsamma
blickar. Nästa gång, doktorn var med mig ensam, frågade
jag, om han ansåg min sjukdom farlig. Han svarade så der
temligen obestämdt, talade om försigtighet och mera sådant.
</p>

<p>
&mdash; Säg mig, bäste doktor &mdash; sade jag åter &mdash; är min
sjukdom farlig.
</p>

<p>
&mdash; Mamsell Värn frågar mig med en sådan min, som
om ni önskade att sjukdomen vore farlig.
</p>

<p>
&mdash; Ack, var så god och dölj för mig icke det minsta.
Jag ber herr doktorn derom så vackert.
</p>

<p>
&mdash; Nå, det må så vara då. Er sjukdom är farlig.
</p>

<p>
&mdash; Säg mig att den är mycket, mycket farlig!
</p>

<p>
&mdash; Ni är en ovanlig patient? Ni tvingar mig att säga
sanningen. Er sjukdom <a id="corr-47"></a>är mycket, mycket farlig.
</p>

<p>
&mdash; Det är väl lungsot, är det icke så?
</p>

<p>
&mdash; Ja, det är lungsot. Ni småler.
</p>

<p>
&mdash; Är det icke sannt, att lungsot är obotlig!
</p>

<p>
<a id="page-164" class="pagenum" title="164"></a>
&mdash; Ja, då den är längre avancerad. Har mamsell Värn
efter det sist föreskrifna medlet hostat blod?
</p>

<p>
&mdash; Åja, det har jag. I dag på morgonen hade jag till
och med <em>blodstörtning</em>, som gjorde att jag först blef mycket
matt. Så säg mig nu, goda, bästa doktor, att min sjukdom
är obotlig.
</p>

<p>
&mdash; Ni fruktar då ej att dö, ni som är så ung, så ...
</p>

<p>
&mdash; Nej, jag fruktar ej för döden. Säg att min sjukdom
är obotlig.
</p>

<p>
&mdash; Jag tror nästan så. Menniskokraft är här för ringa.
</p>

<p>
&mdash; Tack, goda doktor. Celia har hört ett glädjens budskap.
Se här min hand och min varmaste tacksägelse.
</p>

<p>
I doktorns öga lyste en tår, och stillatigande lemnade
han rummet.
</p>

<p>
Den goda, snälla doktorn förstod mig väl. Han såg att
Celia ej mera passar väl för denna verlden. Han skyggade
ej för, att låta mig få veta det, som gör mig så lycklig. Sådana
borde alla läkare vara. Är döden kärkommen, hvarföre
då dölja denna lycka; är döden förfärande, hvarföre undanhålla
sanningen, och skicka själen motvillig och oberedd
till ... evigheten.
</p>

<h3 class="date" id="chapter-4-16">
d. 15 Febr.
</h3>

<p class="noindent">
Jag har uppsökt det blad, som innehåller drömmen från
den tjugonde Januari förledet år. Hvad jag får den att slå väl in.
</p>

<p>
Jag hade att gå uppför ett brant berg, en svår väg. Det
betyder jordlifvet med dess sorger.
</p>

<p>
Clinton och Anna blefvo efter, ja de gledo sakta nedföre
<a id="page-165" class="pagenum" title="165"></a>
och tillbaka. Det betyder, att de än icke äro mogna
för skördemannen med den hvassa lian. Clinton och Anna
hafva jordisk lycka leende framför sig. Derföre skola de lefva.
</p>

<p>
Axel väntade mig på bergets topp vid ingången till en
mörk håla. Det vill säga att Axel, förrän jag, var beredd
på grafven. Han väntade dock mig.
</p>

<p>
I grufvan fick jag se inbegreppet af det dåliga, som Celias
lilla erfarenhet fått se i verlden. Axel sade, att alla de
smutsiga gestalterna voro hans slafvar. Det vill säga, att
det goda herrskar öfver det dåliga, nu och i evighet.
</p>

<p>
Den herrliga och bländande salen, hvars like jag aldrig
sett, var en bild af himlen, hvars like intet öga sett och
intet öra hört. Min väg till den gick igenom grufvan. Igenom
djupa grafven går vägen till himlens sal.
</p>

<p>
Min fader och min mor såg jag der, och de lefde. Det
kunde ju ej vara annat än i himlen, ty de voro goda och
älskade Gud.
</p>

<p>
Den falska myrtenkronan vill jag anse föreställa den
myrtenkrona, som jag kanske hoppades på här i lifvet. Den
kronan var visst grann, men höll ej profvet. Den föll sönder.
I lifvet skulle jag aldrig prydas med myrtenkrona.
</p>

<p>
Men hvad betydde det, att Emma satte uppå mitt hufvud
den äkta myrtenkronan. Ack, jag vet, hvad det betyder.
Jag skall sjelf så ställa till, att drömmen äfven här slår
in. Det goda barnet skall jag bedja om en liten tjenst, som
hon skall gerna göra mig. Sen jag är död, skall Emma
sätta den äkta myrtenkronan på mitt hufvud. Det skall för
Emma bli den käraste belöning för hennes sorg och tårar.
</p>

<h3 class="date" id="chapter-4-17">
<a id="page-166" class="pagenum" title="166"></a>
d. 2 Mars.
</h3>

<p class="noindent">
Mina plågor hafva aftagit, så att de nu äro nästan inga.
Men jag är ytterligt matt. Det är en förberedelse till afskedet
emellan kropp och själ.
</p>

<p>
För sista gången talar jag med dig, mitt trogna album,
du ofridens bok och ... fridens. Jag nänns ej förstöra dig.
Jag skall skicka dig till trogna händer, till min broder Clinton.
Han skall vårda dig ömt.
</p>

<p>
Jag hade en kärlek, döfvande som ett narkotiskt rus,
och brännande som öknens sand, då solens strålar falla
lodrätt. Derpå följde ett uppvaknande af afsmak, vedervilja.
När solens strålar flytt och natten kommit, känns den sand,
som brände nyss, så kall som is. Det kommer deraf, att
sanden är ett jordiskt ämne, som lånar all sin värma ifrån solen.
När solens strålglans är borta, är sanden endast ...
sand, ett kallt och jordiskt ämne.
</p>

<p>
Kom så en annan kärlek. Den började så tyst och småningom,
som nattens stjernor tåga fram. Först ser man
blott en här, en der, men oförmärkt de växa till i glans och
antal, tills de fylla hela fästet.
</p>

<p>
Stjernorna, de tala blott till <em>själen</em>; de hafva intet
utaf jordiskt slagg. De värma själen ljuft och mildt och
troget. Och den, som engång deras språk förstått, har evigt
deras minne qvar, ja, äfven när de flytt.
</p>

<p>
Min ljufva stjerna flydde bort från mig. Han gick att
stråla uti annat hem. Men jag vill följa honom. Som nattens
stjernor hvälfva kring, går Celias kärlek snart att lysa
uti andra verldar.
</p>

<div class="ads">
<h2 class="ads" id="part-5">
PRENUMERATIONS-ANMÄLAN.
</h2>

<p class="noindent">
Emedan, genom numera inträdd införseltull,
priset å utländsk Romanlitteratur blifvit
ansenligen förhöjdt, ärnar undertecknad Bokhandelsfirma
utgifva en Samling Romaner och
Noveller, helst arbeten af inhemska Författare,
men, i brist deraf, öfversättningar från utlandets
nyaste och bästa belletristiska Litteratur. Samlingen
kommer att för året innehålla 100 ark i
det format och i den yttre utstyrsel, som hosgående
profark utvisar, och utgifves i delar,
hvilka, utgörande hvarje ett helt arbete för sig,
i Helsingfors å <b>Öhmanska Bokhandeln</b>, efter förutgången
annonsering, utdelas, samt till öfriga
orter försändas, så ofta lägenhet kan erhållas.
</p>

<p>
Denna samlings första del, som till Julen
utkommer, utgöres af
</p>

<p class="hdr">
Guvernanten Celias Minnen,
</p>

<p class="noindent">
af <em>Förf. till &bdquo;Granriskojan;&ldquo;</em> längre fram
på året intages en samling noveller af samma
hand. Utsigt är att för samlingen vinna äfven
några andra arbeten af inhemska författare,
bland hvilka må nämnas <b>Fältskärens
Berättelser</b>, romantiska skildringar ur Finska
och Svenska historien från 1600- och 1700-talen,
af Z. Topelius.
</p>

<p>
Priset för hela årgången, <b>4 Rub. s:r</b>,
erlägges å landets boklådor vid uttagandet af
första delen. Till de orter, dit på längre tid
annan lägenhet ej kunnat erhållas, utlåfvas
försändning per tungpost. Delarna uttagas
på samma orter, der prenumeration skett.
Man hoppas att allmänhetens deltagande skall
göra företagets utförande möjligt.
</p>

<p>
Helsingfors den 15 Dec. 1852.
</p>

<p class="printer">
Öhmanska Bokhandeln.
</p>

</div>


<div class="trnote">
<p id="trnote" class="chapter"><b>Noteringar:</b></p>

<p>
Originalets stavning och interpunktion har bibehållits. Ett fåtal
uppenbarliga fel har rättats som följande (innan/efter):
</p>

<ul>

<li>
... stunderna äro barnen mig för <span class="underline">bansliga</span>, de gamla båda ...<br />
... stunderna äro barnen mig för <a href="#corr-3"><span class="underline">barnsliga</span></a>, de gamla båda ...<br />
</li>

<li>
... nio <span class="underline">måderna</span>) och rumlade (de nio sednare). Antingen han ...<br />
... nio <a href="#corr-5"><span class="underline">månaderna</span></a>) och rumlade (de nio sednare). Antingen han ...<br />
</li>

<li>
... tal var ett <span class="underline">inderekt</span> försvar för gynnaren v. Degen. Jag svarade ...<br />
... tal var ett <a href="#corr-7"><span class="underline">indirekt</span></a> försvar för gynnaren v. Degen. Jag svarade ...<br />
</li>

<li>
... <span class="underline">mit</span> lifs goda genius. ...<br />
... <a href="#corr-8"><span class="underline">mitt</span></a> lifs goda genius. ...<br />
</li>

<li>
... &mdash; Lofva mig, om jag dör förrän du, lofva <span class="underline">m</span> då, du ...<br />
... &mdash; Lofva mig, om jag dör förrän du, lofva <a href="#corr-10"><span class="underline">mig</span></a> då, du ...<br />
</li>

<li>
... att under förlofningstiden ställa sig bättre man verkligen ...<br />
... att under förlofningstiden ställa sig bättre <a href="#corr-15"><span class="underline">än</span></a> man verkligen ...<br />
</li>

<li>
... Hvad <span class="underline">shulle</span> jag svara härtill. Intet annat än hvad jag ...<br />
... Hvad <a href="#corr-17"><span class="underline">skulle</span></a> jag svara härtill. Intet annat än hvad jag ...<br />
</li>

<li>
... Jag har <span class="underline">emmottagit</span> Josefs svar uppå mitt bref. Med ...<br />
... Jag har <a href="#corr-21"><span class="underline">emottagit</span></a> Josefs svar uppå mitt bref. Med ...<br />
</li>

<li>
... kanske vore det gammalmodigt och dumt. Men vet Celia ...<br />
... kanske vore det gammalmodigt och dumt. Men vet Celia<a href="#corr-22"><span class="underline">?</span></a> ...<br />
</li>

<li>
... i fjol lät <span class="underline">mamsel</span> Värn lemna oss. Icke äro vi mycket rika, ...<br />
... i fjol lät <a href="#corr-23"><span class="underline">mamsell</span></a> Värn lemna oss. Icke äro vi mycket rika, ...<br />
</li>

<li>
... så vida det <span class="underline">äfverallt</span> är lika till sin yta. Tillika anförde ...<br />
... så vida det <a href="#corr-24"><span class="underline">öfverallt</span></a> är lika till sin yta. Tillika anförde ...<br />
</li>

<li>
... <span class="underline">pankaka</span>, så kunde den ha ett slut, som sku&rsquo; säga halt. Det ...<br />
... <a href="#corr-25"><span class="underline">pannkaka</span></a>, så kunde den ha ett slut, som sku&rsquo; säga halt. Det ...<br />
</li>

<li>
... från jorden, verkas af jordens <span class="underline">draningskraft</span>. Som jorden ...<br />
... från jorden, verkas af jordens <a href="#corr-26"><span class="underline">dragningskraft</span></a>. Som jorden ...<br />
</li>

<li>
... Skall jag å någons vägnar känna smärta, så <span class="underline">år</span> det å ...<br />
... Skall jag å någons vägnar känna smärta, så <a href="#corr-28"><span class="underline">är</span></a> det å ...<br />
</li>

<li>
... Allt ifrån första stunden, och <span class="underline">måhånda</span> till följe af ...<br />
... Allt ifrån första stunden, och <a href="#corr-29"><span class="underline">måhända</span></a> till följe af ...<br />
</li>

<li>
... tänkte jag i stillhet, huru <span class="underline">treflligt</span> det vore, om det ...<br />
... tänkte jag i stillhet, huru <a href="#corr-30"><span class="underline">trefligt</span></a> det vore, om det ...<br />
</li>

<li>
... Dessa <span class="underline">Clintorns</span> ord, hvilka kunnat anses si och så, ...<br />
... Dessa <a href="#corr-32"><span class="underline">Clintons</span></a> ord, hvilka kunnat anses si och så, ...<br />
</li>

<li>
... barn, för att på alfvar älska. Det var blott en ljuf, <span class="underline">barslig</span>, ...<br />
... barn, för att på alfvar älska. Det var blott en ljuf, <a href="#corr-43"><span class="underline">barnslig</span></a>, ...<br />
</li>

<li>
... sanningen. Er sjukdom <span class="underline">år</span> mycket, mycket farlig. ...<br />
... sanningen. Er sjukdom <a href="#corr-47"><span class="underline">är</span></a> mycket, mycket farlig. ...<br />
</li>
</ul>
</div>









<pre>





End of Project Gutenberg's Guvernanten Celias minnen, by Axel Gabriel Ingelius

*** END OF THIS PROJECT GUTENBERG EBOOK GUVERNANTEN CELIAS MINNEN ***

***** This file should be named 53883-h.htm or 53883-h.zip *****
This and all associated files of various formats will be found in:
        http://www.gutenberg.org/5/3/8/8/53883/

Produced by Matti Järvinen, Jens Sadowski, and the Online
Distributed Proofreading Team at http://www.pgdp.net

Updated editions will replace the previous one--the old editions will
be renamed.

Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg-tm electronic works to protect the PROJECT GUTENBERG-tm
concept and trademark. Project Gutenberg is a registered trademark,
and may not be used if you charge for the eBooks, unless you receive
specific permission. If you do not charge anything for copies of this
eBook, complying with the rules is very easy. You may use this eBook
for nearly any purpose such as creation of derivative works, reports,
performances and research. They may be modified and printed and given
away--you may do practically ANYTHING in the United States with eBooks
not protected by U.S. copyright law. Redistribution is subject to the
trademark license, especially commercial redistribution.

START: FULL LICENSE

THE FULL PROJECT GUTENBERG LICENSE
PLEASE READ THIS BEFORE YOU DISTRIBUTE OR USE THIS WORK

To protect the Project Gutenberg-tm mission of promoting the free
distribution of electronic works, by using or distributing this work
(or any other work associated in any way with the phrase "Project
Gutenberg"), you agree to comply with all the terms of the Full
Project Gutenberg-tm License available with this file or online at
www.gutenberg.org/license.

Section 1. General Terms of Use and Redistributing Project
Gutenberg-tm electronic works

1.A. By reading or using any part of this Project Gutenberg-tm
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg-tm electronic works in your
possession. If you paid a fee for obtaining a copy of or access to a
Project Gutenberg-tm electronic work and you do not agree to be bound
by the terms of this agreement, you may obtain a refund from the
person or entity to whom you paid the fee as set forth in paragraph
1.E.8.

1.B. "Project Gutenberg" is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg-tm electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg-tm electronic works if you follow the terms of this
agreement and help preserve free future access to Project Gutenberg-tm
electronic works. See paragraph 1.E below.

1.C. The Project Gutenberg Literary Archive Foundation ("the
Foundation" or PGLAF), owns a compilation copyright in the collection
of Project Gutenberg-tm electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg-tm mission of promoting
free access to electronic works by freely sharing Project Gutenberg-tm
works in compliance with the terms of this agreement for keeping the
Project Gutenberg-tm name associated with the work. You can easily
comply with the terms of this agreement by keeping this work in the
same format with its attached full Project Gutenberg-tm License when
you share it without charge with others.

1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg-tm work. The Foundation makes no
representations concerning the copyright status of any work in any
country outside the United States.

1.E. Unless you have removed all references to Project Gutenberg:

1.E.1. The following sentence, with active links to, or other
immediate access to, the full Project Gutenberg-tm License must appear
prominently whenever any copy of a Project Gutenberg-tm work (any work
on which the phrase "Project Gutenberg" appears, or with which the
phrase "Project Gutenberg" is associated) is accessed, displayed,
performed, viewed, copied or distributed:

  This eBook is for the use of anyone anywhere in the United States and
  most other parts of the world at no cost and with almost no
  restrictions whatsoever. You may copy it, give it away or re-use it
  under the terms of the Project Gutenberg License included with this
  eBook or online at www.gutenberg.org. If you are not located in the
  United States, you'll have to check the laws of the country where you
  are located before using this ebook.

1.E.2. If an individual Project Gutenberg-tm electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase "Project
Gutenberg" associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg-tm
trademark as set forth in paragraphs 1.E.8 or 1.E.9.

1.E.3. If an individual Project Gutenberg-tm electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg-tm License for all works
posted with the permission of the copyright holder found at the
beginning of this work.

1.E.4. Do not unlink or detach or remove the full Project Gutenberg-tm
License terms from this work, or any files containing a part of this
work or any other work associated with Project Gutenberg-tm.

1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg-tm License.

1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg-tm work in a format
other than "Plain Vanilla ASCII" or other format used in the official
version posted on the official Project Gutenberg-tm web site
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original "Plain
Vanilla ASCII" or other form. Any alternate format must include the
full Project Gutenberg-tm License as specified in paragraph 1.E.1.

1.E.7. Do not charge a fee for access to, viewing, displaying,
performing, copying or distributing any Project Gutenberg-tm works
unless you comply with paragraph 1.E.8 or 1.E.9.

1.E.8. You may charge a reasonable fee for copies of or providing
access to or distributing Project Gutenberg-tm electronic works
provided that

* You pay a royalty fee of 20% of the gross profits you derive from
  the use of Project Gutenberg-tm works calculated using the method
  you already use to calculate your applicable taxes. The fee is owed
  to the owner of the Project Gutenberg-tm trademark, but he has
  agreed to donate royalties under this paragraph to the Project
  Gutenberg Literary Archive Foundation. Royalty payments must be paid
  within 60 days following each date on which you prepare (or are
  legally required to prepare) your periodic tax returns. Royalty
  payments should be clearly marked as such and sent to the Project
  Gutenberg Literary Archive Foundation at the address specified in
  Section 4, "Information about donations to the Project Gutenberg
  Literary Archive Foundation."

* You provide a full refund of any money paid by a user who notifies
  you in writing (or by e-mail) within 30 days of receipt that s/he
  does not agree to the terms of the full Project Gutenberg-tm
  License. You must require such a user to return or destroy all
  copies of the works possessed in a physical medium and discontinue
  all use of and all access to other copies of Project Gutenberg-tm
  works.

* You provide, in accordance with paragraph 1.F.3, a full refund of
  any money paid for a work or a replacement copy, if a defect in the
  electronic work is discovered and reported to you within 90 days of
  receipt of the work.

* You comply with all other terms of this agreement for free
  distribution of Project Gutenberg-tm works.

1.E.9. If you wish to charge a fee or distribute a Project
Gutenberg-tm electronic work or group of works on different terms than
are set forth in this agreement, you must obtain permission in writing
from both the Project Gutenberg Literary Archive Foundation and The
Project Gutenberg Trademark LLC, the owner of the Project Gutenberg-tm
trademark. Contact the Foundation as set forth in Section 3 below.

1.F.

1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg-tm collection. Despite these efforts, Project Gutenberg-tm
electronic works, and the medium on which they may be stored, may
contain "Defects," such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.

1.F.2. LIMITED WARRANTY, DISCLAIMER OF DAMAGES - Except for the "Right
of Replacement or Refund" described in paragraph 1.F.3, the Project
Gutenberg Literary Archive Foundation, the owner of the Project
Gutenberg-tm trademark, and any other party distributing a Project
Gutenberg-tm electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.

1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.

1.F.4. Except for the limited right of replacement or refund set forth
in paragraph 1.F.3, this work is provided to you 'AS-IS', WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.

1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.

1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg-tm electronic works in
accordance with this agreement, and any volunteers associated with the
production, promotion and distribution of Project Gutenberg-tm
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg-tm work, (b) alteration, modification, or
additions or deletions to any Project Gutenberg-tm work, and (c) any
Defect you cause.

Section 2. Information about the Mission of Project Gutenberg-tm

Project Gutenberg-tm is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.

Volunteers and financial support to provide volunteers with the
assistance they need are critical to reaching Project Gutenberg-tm's
goals and ensuring that the Project Gutenberg-tm collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg-tm and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at
www.gutenberg.org



Section 3. Information about the Project Gutenberg Literary Archive Foundation

The Project Gutenberg Literary Archive Foundation is a non profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation's EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state's laws.

The Foundation's principal office is in Fairbanks, Alaska, with the
mailing address: PO Box 750175, Fairbanks, AK 99775, but its
volunteers and employees are scattered throughout numerous
locations. Its business office is located at 809 North 1500 West, Salt
Lake City, UT 84116, (801) 596-1887. Email contact links and up to
date contact information can be found at the Foundation's web site and
official page at www.gutenberg.org/contact

For additional contact information:

    Dr. Gregory B. Newby
    Chief Executive and Director
    gbnewby@pglaf.org

Section 4. Information about Donations to the Project Gutenberg
Literary Archive Foundation

Project Gutenberg-tm depends upon and cannot survive without wide
spread public support and donations to carry out its mission of
increasing the number of public domain and licensed works that can be
freely distributed in machine readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.

The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular
state visit www.gutenberg.org/donate

While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.

International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.

Please check the Project Gutenberg Web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate

Section 5. General Information About Project Gutenberg-tm electronic works.

Professor Michael S. Hart was the originator of the Project
Gutenberg-tm concept of a library of electronic works that could be
freely shared with anyone. For forty years, he produced and
distributed Project Gutenberg-tm eBooks with only a loose network of
volunteer support.

Project Gutenberg-tm eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.

Most people start at our Web site which has the main PG search
facility: www.gutenberg.org

This Web site includes information about Project Gutenberg-tm,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.



</pre>

</body>
</html>
